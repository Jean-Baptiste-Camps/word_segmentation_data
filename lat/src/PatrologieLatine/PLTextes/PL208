
PATROLOGIAE TOMUS CCVIII.

S. MARTINUS LEGIONENSIS PRESBYTER.

TOMUS UNICUS.


EXCUDEBATUR ET VENIT APUD J.-P. MIGNE EDITOREM, IN VIA DICTA D'AMBOISE, PROPE PORTAM LUTETIAE PARISIORUM VULGO D'ENFER NOMINATAM, SEU PETIT-MONTROUGE. 1855


Volume front matter




Series title page


PATROLOGIAE CURSUS COMPLETUS

SIVE BIBLIOTHECA UNIVERSALIS, INTEGRA, UNIFORMIS, COMMODA, OECONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEVO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, JUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE VARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOVISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIVE TOMOS, SIVE AUCTORES ALICUJUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBJECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA VERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBVIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM VARIETAS TUM NUMERUS, FORMA VOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. Accurante J.-P. Migne, BIBLIOTHECAE CLERI UNIVERSAE, SIVE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE. PATROLOGIA BINA EDITIONE TYPIS MANDATA EST, ALIA NEMPE LATINA, ALIA GRAECO-LATINA.---VENEUNT MILLE ET TRECENTIS FRANCIS SEXAGINTA ET DUCENTA VOLUMINA EDITIONIS LATINAE; OCTINGENTIS ET MILLE TRECENTA GRAECO-LATINAE.---MERE LATINA UNIVERSOS AUCTORES TUM OCCIDENTALES, TUM ORIENTALES EQUIDEM AMPLECTITUR; HI AUTEM, IN EA, SOLA VERSIONE LATINA DONANTUR,

PATROLOGIAE TOMUS CCVIII.


S. MARTINUS LEGIONENSIS PRESBYTER.



EXCUDEBATUR ET VENIT APUD J.-P. MIGNE EDITOREM, IN VIA DICTA D'AMBOISE, PROPE PORTAM LUTETIAE PARISIORUM VULGO D'ENFER NOMINATAM, SEU PETIT-MONTROUGE. 1855


Volume title page
SAECULUM XIII

SANCTI MARTINI LEGIONENSIS PRESBYTERI ET CANONICI REGULARIS ORDINIS SANCTI AUGUSTINI IN REGIO COENOBIO LEGIONENSI D. ISIDORO HISPALENSI SACRO,



OPERA OMNIA,

SEGOVIAE PRIMUM IN LUCEM EDITA TYPIS D. ANTONII ESPINOSA, ANNO DOMINI 1782, JUXTA EXEMPLAR EX AUTOGRAPHO TRANSCRIPTUM JUSSU EXCELLENTISSIMI DOMINI D. FRANCISCI ANTONII LORENZANA, ETC., ETC., ETC. ACCURANTE J.-P. MIGNE, BIBLIOTHECAE CLERI UNIVERSAE SIVE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

TOMUS UNICUS.
VENIT 7 FRANCIS GALLICIS.

EXCUDEBATUR ET VENIT APUD J.-P. MIGNE EDITOREM IN VIA DICTA D'AMBOISE, PROPE PORTAM LUTETIAE PARISIORUM VULGO D'ENFER NOMINATAM SEU PETIT-MONTROUGE. 1855


ELENCHUS AUCTORUM ET OPERUM QUI IN HOC TOMO CCVIII CONTINENTUR.


S. MARTINUS LEGIONENSIS PRESBYTER.
Sermones. 	Col. 27-1352





Main volume text




[OPERA OMNIA S. MARTINI LEGIONENSIS.]




[Col. 0009]
TYPOGRAPHUS LECTORI.

Opera S. Martini presbyteri, atque sub Regula S. Augustini canonici in regio coenobio Legionensi D. Isidoro nuncupato, nunc primum in lucem proferuntur, nempe post sex ferme saeculorum spatium ab eorum lucubratione decursum. Et sane dudum est, cum viri de republica Christiana optime meriti hujus operis in publicum evulgandi desiderio tenebantur. Prae caeteris vero canonici regulares, qui S. Isidori coenobium incolebant, id praecipue in votis habuerunt, ut sodalis et collegae sui Martini monumenta in vulgus ederentur. Sed incassum Martinianam editionem conati sunt: nam res bona infaustis, ut aiunt, avibus auspicata ad optatum exitum non pervenit. Nos autem, cum horum operum absolutum haberemus exemplum, non ignobilibus notis adornatum, jussu excellentissimi D. D. Francisci Antonii archipraesulis Toletani, et ex ipso fonte summa, si quae unquam, fide ac diligentia exaratum, firmiter, incunctanterque decrevimus ut quamprimum ex officina nostra typographica prodiret. Nec in ejusmodi deliberatione capessenda immatura celeritate et arbitratu nostro tantummodo ducti sumus, sed hominum eruditione praestantium consilio atque opinione exspectatis. Qui, postquam vota nostra commendassent, ne ab inceptis abiremus qua hortamentis, qua rationibus validis animum impulerunt. Quod volenti dictum est.

Habes itaque, lector benevole, opera S. Martini sub prelo nostro diligenter excusa; ex quorum assidua lectione uberrimos virtutis fructus exhaurire valeas. Hic etenim purioris ethices fundamenta jaciuntur; hic Christianae philosophiae dignitas, velut in tuto posita veritatis radios undequaque diffundit. Unde nil ad catholicae religionis normam non exactum, nil quod morum sanctimoniam non redoleat, offendes. Nec mirum: usus est enim auctor in propriis libris condendis, ut alios missos faciamus, SS. Gregorii, et Isidori doctrina, insuper et Mag. Sentent. Summa Theologica; ex quorum uberrimo campo optima quaeque scite admodum et prudenter selegit. Si quando tamen mutila quaedam, e suis sedibus quaedam deturbata deprehendas, id amanuensium inscitiae ascribendum censemus, nisi si Martinus noster non tam illorum DD. verba quam sensum excerpsisse videatur. Ut ut sit, omnia ad proprii auctoris mentem consentanea reperimus: quocirca religioni duximus aliquid immutare.

Sed ex Scripturae sacrae penu uberiorem sibi eruditionis copiam vendicavit Martinus, in cujus penetralia scrutando, seu accurate enodando totus est. Utriusque legis arcana diligenter exponit; prophetarum vaticinia in apertum producit: Judaeorum eventus, velut totidem D. N. Jesu Christi figuras, juxta sensum allegoricum edisserit, ejusdemque divinitatem tot Synagogae Patrum factis antiquitus praesignatam adversus Judaicas expostulationes, argumentis hinc inde petitis, statuit et firmat. Quae cum ita sint, hinc fore confidimus non modicam frugem ex hujus libri editione capiendam.

Ad genus dicendi quod attinet, illud Cypriani effatum usurpare non piget. »In judiciis, in concione pro rostris opulenta facundia volubili ambitione jactetur, cum de Domino Deo vox est, vocis pura sinceritas non eloquentiae viribus utitur ad fidei argumenta, sed rebus . . . . Accipe non diserta sed fortia, nec ad audientiae popularis illecebram culto sermone fucata, sed ad divinam indulgentiam praedicandam rudi veritate simplicia.« Praeterea, notum habent bonarum artium cultores, quantum humanae litterae Martini aetate languerent, ut proinde cum primis Ecclesiae Patribus in orationis praestantia eum conferre non ausim. Id mirum esse non poterit obscuri illius temporis rationem habenti, in quo non scientiarum tranquillitas, sed armorum motus et fragor Hispaniae nostrae tractus, vicos, frequentiores quoque urbes occupabat.

Praesens volumen quatuor tantum sermonibus absolvitur: ultimum, qui secundus de Natali Domini inscriptus est, sectionibus distinctum damus praeeunte signo §. Ad sectionem quamque summa praemittitur, breviter ibi contenta exprimens. Quae quia in aliquibus desiderabatur, nunc adjecta fuit in utilitatem legentis. Qui Martini gesta, studia, peregrinationes demum religionis ergo susceptas scire desiderat, ipsius Vitam per Lucam Tudensem ejusdem instituti canonicum exaratam evolvere potest, quam in hujus operis limine apponi curavimus, quaeque instar prologi absolutissimi esse queat. Vale igitur, et laborem nostrum aequi bonique consule.




[Col. 0009]
VITA SANCTI MARTINI, SCRIPTA A LUCA diacono legionensi, postea Tudensi episcopo, dum esset canonicus regularis Sancti Augustini in regio coenobio Legionensi, sancto Isidoro nuncupato; atque ex opere quod inscribitur: De miraculis S. Isidori, desumpta.



CAPITULUM PRIMUM. Qualiter B. Isidorus mirabiliter dedit sapientiam B. Martino canonico sui monasterii, mediante parvo libro, quem ipsum devorare compulit.
[Col. 0009A]

Eodem tempore venerabilis vitae Martinus presbyter, canonicus ejusdem monasterii, quem paulo ante superius memoravi, intellectu Scripturarum [Col. 0010A] interno fere idiota, sed virtutum operibus sapientissime florebat insignis. Hic, quamvis esset ecclesiasticis officiis doctus, et ut dictum est, internum Scripturarum non caperet intellectum, tanquam ille qui grammaticorum scholas unquam minime frequentaverat, tamen inhierat [(1) 1Kb] ei intelligendi sacras Scripturas summum desiderium, et orationibus et jejuniis insistebat, serviens Domino die ac [Col. 0011A] nocte in spiritu veritatis (Luc. II). Sed dum nocte quadam pervigil orationi insisteret, apparuit ei beatus doctor Isidorus ferens parvulum librum in manibus, et dixit illi: »Accipe hunc, dilecte mi, et comede; et dabit tibi Dominus sacrarum scientiam Scripturarum, quia fidelis et justus inventus es in domo ejus (Matth. XXV). Obtinui etiam a Domino Jesu Christo ut accipias quidquid a Deo petieris (Joan. XVI); et eris consocius miraculorum, quae Dominus per me in hac Ecclesia operatur. Ego sum Isidorus hujus loci patronus, et ea quae te Spiritus sanctus docuerit, studebis in gloriam Christi nominis propinare.«

Martinus autem, ut erat columbinae simplicitatis, verebatur comedere librum, ne forte tali cibo regulare jejunium solveretur. Tunc sanctus confessor accipiens mentum ejus, librum eum compulit devorare, et ita inflammatus est totus, ut sibi videretur quod esset quasi ferrum candens in igne. Quo peracto, [Col. 0011B] sanctus qui ei loquebatur, disparuit. Ab illa igitur die ita sanctarum Scripturarum floruit intellectu, ut quosque magistros theologos superaret, cum eis de sacris quaestionibus conferendo. Judaei quoque et haeretici non poterant resistere sapientiae ejus et spiritui qui loquebatur (Act. VI). Mirabantur omnes super doctrina ejus (Matth. XXII), cum praedicans inter sapientes diserta latinitate verbis positis proponeret verbum Dei. Stupebant cuncti qui noverant eum, quoniam ultimo fracto senio data fuerat tanta scientia Scripturarum. Data est etiam illi gratia curationum (I Cor. XII), et spiritu prophetico quaedam futura subtiliter praevidere. Praeterea duo nimiae magnitudinis volumina edidit, quae Concordia nominantur, eo quod in eis concordent auctoritates Novi et Veteris Testamenti, et sanctorum Patrum sententiae compilentur. In his voluminibus obscura Scripturae sacrae clarius reserantur, fides catholica roboratur, Judaeorum perfidia confutatur, singulatim omnes haereses expugnantur, [Col. 0011C] et quidquid honestatis est, Scripturae testimoniis declaratur, et suavitate benignissima suadetur, adeo ut inter doctores Ecclesiae Christi merito hic Martinus debeat computari. Cujus vita, sanctitas et miracula ut pateant fidelibus manifeste, ad gloriam nominis Christi et confessoris ejus Isidori laudem aliquam prosequamur, ab ipsius exordio narrationis ordinem assumentes.



CAPITULUM II. De ortu, genere B. Martini canonici Sancti Isidori, et de nominibus patris et matris ipsius, et eorumdem nominum significatione.

Fuit igitur hic venerabilis doctor Ecclesiae Christi Martinus nobilibus ortus natalibus, a parentibus catholicis procreatus, quorum nobilitas morum nobilitatem generis virtutum floribus decorabat. Cujus nominis causa rerum testante sanctarum divino praesagio hic videtur vocari Martinus, qui testis [Col. 0011D] Graece, sive ad Martem natus interpretatur Latine. Parentes ejus ex territorio Legionensi, pater Joannes et mater Eugenia vocabantur. Convenienter, qui tantae sobolis fructum gignere meruerunt, talibus censentur nominibus; quia Joannes Dei gratia, et Eugenia bona terra, vel bona facies interpretatur. Dei gratia ex bona terra testem verissimum protulit sive ad Martem natum Martinum, cum factor omnium et recreator fidelium Deus hunc famulum suum fidelissimum gratia sua in puerilibus annis ditavit, et prae caeteris coaetaneis ejus illius faciem, id est conscientiam ejus atque mores, honestatis et mansuetudinis spiritu decoraverit, mentem ejus ad superna desideranda erexit, et in adolescentia contra multiformem inimicum diabolum, contra illicitos motus carnis, et contra diversos casus mundi eum spiritu fortitudinis ad Martem specialis certaminis [Col. 0012A] promptum faciens praemunivit; in juventute patientia, obedientia et humilitate ditavit, et in senectute ac senio sapientiae et intellectus spiritu illustravit, atque in omni aetate hunc veritatis testem et athletam fortissimum roboravit, ut vere cunctis detur intelligi, quod in salutem multarum gentium divina gratia hunc vitae fructum ex bona terra produxit.



CAPITULUM III. De laudabiliter [(2) 1Kb] vita B. Martini a pueritia sua; de qualiter ejus pater post mortem uxoris suscepit habitum in monasterio Sancti Marcelli

Hic cum esset puerulus, sacris datus est erudiendus litteris a parentibus, qui maritalem sancte ac honeste vitam ducentes, si superstite uno alter eorum debitum exsolveret omnis carnis, causa castitatis servandae liberius, et abrenuntiandi saeculo se voto astrinxerant, atque filium non tantum temporalium eorum, quantum conversationis sanctae [Col. 0012B] orationibus crebris flagitabant haeredem. Docebatur quidem puer exterius a magistro, sed intus irradiabatur Spiritu sancto: nulla erat mora in discendo, habito respectu ad ejus caeteros consodales, cui divina gratia aderat doctrix. Matre vero ejus universae carnis viam ingressa, pater ac si fugiens tempestatem, majori parte rerum suarum pauperibus erogata, cum aliis omnibus quae possidebat et filio ecclesiae Sancti Marcelli martyris, qui in urbe sita est Legionis sub beati Augustini Regula se Deo contulit serviturum, filio tamen propter pueriles annos permanente in habitu saeculari.

Verumtamen diligebant omnes puerum propter religionem patris, et maxime quia futurorum operum in eo praefulgebat imago; hilaritas continua, mansuetudo jucunda, senilis prudentia; quidquid est puerile moribus abdicabat in eo, et utrobique spiritu consilii senioribus obediens se regebat. Operabatur jam Dominus in aetate tenera servi sui laudabile [Col. 0012C] ac mirabile quoddam, adeo ut inter caeteros clericos fortes robore et provectos aetate in nocturnis temporibus et diurnis primus surgeret ad divina mysteria peragenda, et cunctis se praebens officiosum, orationibus pervigil, corpus jejuniis macerabat. Revocabat saepius ad memoriam Jesu Domini passionem; et in se delinquentibus ignoscendo, et compatiendo miseriis aliorum, pietatis spiritu fruebatur.



CAPITULUM IV. Qualiter B. Martinus post patris obitum ad subdiaconatus ordinem promotus, ad illicitos motus carnis comprimendos seipsum pluribus sanctis peregrinationibus fortiter maceravit.

Cum itaque psalmis, hymnis, canticis spiritualibus Gregoriano graduali, antiphonario esset plenius eruditus, et Deo voce clara atque sonora dulciter in officiis ecclesiasticis jubilaret, puerilibus annis [Col. 0012D] transactis, Ecclesiae procurante praeposito in subdiaconum ordinatus est, honoris ecclesiastici gradum. Qui ex ordine suscepto magis Deo se astruens debitorem; ne forte calore carnis fervente susceptum ordinem macularet, ad frangenda desideria carnis, ad arctiora spiritum roborabat. Cogebat carnem servire spiritui, et irruentes lascivos motus carnis ad petram quae Christus est (I Cor. X), totis viribus allidebat.

Cumque inspiceret, ut circa finem adolescentiae consuevit, carnis motus contra se violenter surgere; considerans sanctae peregrinationis exercitio superba lubricae carnis atteri, sanctorum orationibus et suffragiis spiritum roborari, indulgentiam et Dei gratiam promereri: cum pater ejus morte pretiosa in Domino quievisset (Psal. CXV), cuncta quae habere videbatur, studuit pauperibus elargiri, et peregre [Col. 0013A] profectus, nostri Salvatoris in Asturiarum partibus, et in Galletia beati Jacobi apostoli limina visitavit. Deinde Genitricis Dei et sanctorum expetiturus auxilia, per caeteras sanctorum ecclesias, maxime ubi eorum sacratissima corpora quiescebant, alacri pergebat discursu, sanctorum meritis et precibus Dei misericordiam implorando: et fusis frequenter rivulis lacrymarum, abluebat peccata si qua commiserat vel delicta,



CAPITULUM V. De maxima abstinentia B. Martini dum Romae existeret peregrinus; et qualiter obtinuit gratiam coram oculis summi pontificis, et custodientium ecclesiam Sancti Petri.

Tandem pervenit ad sanctam urbem Romam, ubi, Domino largiente, sanctum Quadragesimae peregit tempus in cinere atque cilicio, in pane arcto et aqua brevi; et hebdomada qualibet bis triduanum jejunium [Col. 0013B] peragebat; Dominico die, tertia feria, quinta et Sabbato tantummodo semel sumendo cibum, et singulas stationes sanctorum in psalmis et orationibus pedibus quotidie perlustrando. Dedit ei Dominus gratiam in oculis custodum templi Beatissimi Petri apostolorum principis, et ante illius sacrum altare vigilando, psallendo, orando fere totam noctem ducebat insomnem. Peracto itaque quadragesimali sancto jejunio, et florido Paschae cunctis fidelibus pleno gaudio adveniente die, post perceptionem corporis et sanguinis Domini nostri Jesu Christi pedes gloriosi Patris Urbani papae meruit osculari, et ab eo benedici specialius caeteris qui aderant peregrinis. Hoc quidem per omnia vir catholicus multoties asserebat, quod ad praesens inestimabilem sui laboris credebat fore mercedem, si vicarii Domini nostri Jesu Christi, scilicet Romani Pontificis, fimbrias tangere, atque ab eo benedici, et indulgentiam accipere mereretur; eo quod [Col. 0013C] Dominus ligandi atque solvendi prae cunctis praelatis plenariam illi contulerit potestatem et excellentioris gratiae dignitatem.



CAPITULUM VI. Qualiter B. Martinus ab urbe Roma secessit in diversas alias sanctas peregrinationes; et Constantinopolim veniens, planetam pulchram emit in partes suas deferendam.

Tantis igitur vir Dei onustus laboribus, imo ut verius loquar, valde alleviatus, negotii capti non immemor ad memoriam sancti Michaelis archangeli de monte Gargano, et sanctissimum corpus Nicolai de Barinto orationis gratia properavit. Inde prospero navigio vectus, Jerosolymam adiit, et in locis sanctae Nativitatis et passionum Domini nostri Jesu Christi diebus multis vacans obsecrationibus, et jejuniis (Luc. II), crucifigens seipsum cum vitiis et concupiscentiis (Galat. V), cordis contriti et humiliati [Col. 0013D] Domino sacrificia immolabat, et sacra loca lacrymarum fonte saepius irrigabat. Post haec sancto Jerosolymitano hospitali tanta humilitate ac gratia praeditus biennio deservivit, ut in omnium mentibus influens, tenerrime ab omnibus amaretur. Quibus omnibus feliciter peractis, visitatis sanctis eremitis qui erant in Antiochenis montibus, perrexit Constantinopolim, et beatorum apostolorum, martyrum, confessorum et virginum reliquias inibi quiescentium devotissime adoravit, misericordiam Domini sanctorum suffragiis implorando. Mansit ibi per dies aliquot Dei servus, et inter caetera venalia planetam sacerdotalem olosericam vidit, quam, dato pretio, accepit ab institoribus, eam ecclesiae Sancti Marcelli Legionensis pro munere cupiens deportare. Conspiciebat enim jam in se refrigescere calorem corporis fatigati, et quasi securus de pugna contra tentationes carnis divino fretus auxilio victoriam se posse obtinere gaudebat, et in natali solo cupiebat Domino de caetero militare.



CAPITULUM VII. Qualiter B. Martinus, dum ad propria rediret, in civitate quadam fuit captus tanquam planetam praedictam furatus esset.
[Col. 0014A]

Cumque reverteretur, pro tot consummatis laboribus Deo gratias agens, et sanctorum corpora, scilicet beati Dionysii martyris gloriosi, Martini episcopi in Galliis, pretiosissimi martyris Thomae in Anglia, et sancti Patricii in Hibernia fragranti studio visitaret, sanctos quoque Aegidium, Saturninum et Antonium cupiens visitare, praedictum pallium sacerdotale secum ferebat, et in civitate Veterensi custodes civitatis capientes eum, et quasi de furto planetae obstinate redarguentes, in carcerem posuerunt. Sed divina clementia, quae in se sperantes non deserit (Dan. XIII), virum Dei exaudivit ad se clamantem. Nam cum oraret in carcere positus, venit ad eum quaedam mulier haeretica labe infecta, [Col. 0014B] et coepit vehementer insistere ut sibi praeberet assensum, fidem catholicam denegando, et eum a carcere liberaret. Servus autem Dei, cum videret quod eum vellet in erroris praecipitium mergere, motus amaritudine fellis dixit ei: »Discede a me, mala mulier; quia malo, si fieri potest, millesies mori quam coeno tuae haeresis inquinari.« Ad haec mulier irata dedit illi alapam, et abrepta statim a daemonio acrius vexabatur. Cucurrerunt cives, et perquirentes, de facto mirabantur valde, alii dicentes eum esse sanctum, alii vero magnum maleficum: et schisma erat inter eos.



CAPITULUM VIII. Qualiter B. Martino in carcere existente, venit ad ipsum angelus Dei ad ipsius custodiam deputatus, et eripuit eum, praecipiens ei ut Legionem rediret.

Cum haec agerentur, misit Dominus angelum suum, et eripuit eum de manibus iniquorum (Psal. [Col. 0014C] XXX). Etenim veniens quidam vultu decoro, habitu honesto, coepit in ingressu civitatis perquirere, ubi esset talis peregrinus Dei servus, formam ejus et prius habitum exprimendo. Cum audisset a dicentibus hujusmodi virum in carcere detineri, venit ad judicem civitatis, et conquerebatur de illis, qui injuste male tractaverunt virum Dei. Videns tanti honoris hominem judex, assurrexit ei, et humiliter quaerebat ab eo, quid nosset de peregrino, de quo talia loquebatur. Qui respondens, dixit ei: »A pueritia, inquit, novi eum vivere juste ac timorate, et patrem ejus et matrem in timore Domini conversatos; peregrinationis causa erogatis pro majori parte omnibus quae habebat pauperibus, ivit Jerosolymam. Post haec etiam orandi gratia perrexit Constantinopolim, ibique, me praesente, planetam emit de qua versatur quaestio, et scio quoniam hic homo sanctus et justus est.«

Tunc judex fidem adhibens tanto testi, festinus [Col. 0014D] perrexit ad carcerem. Cum invenisset turbam altercantem super dicta muliere quae a daemonio vexabatur, et didicisset quod factum fuerat, provolutus genibus coram servo Dei Martino, pro tanto commisso scelere veniam precabatur, et extrahens eum a carcere, offerebat ei pecuniam, atque in satisfactionem tanti commissi, ut acciperet, instantia qua poterat, exorabat. Vir autem Dei Martinus indulsit illi, et pecuniam accipere recusavit. Sed vir supradictus ducens eum extra civitatem, dixit ei: »Revertere in terram nativitatis tuae, et in quiete mentis et corporis ordinem diaconatus et presbyteratus suscipiens, indumentis sacris gratum Deo stude sacrificium immolare.« Interrogatus autem a Martino quis esset qui tantam sibi gratiam misericorditer exhibuerat, dixit ei: »Angelus Dei ego sum tibi ad custodiam deputatus, et in omnibus quae agis, me auxiliatorem obtinere a Domino meruisti.« Quibus dictis, resplenduit facies ejus ut sol (Matth. XVII), et ex oculis cernentis evanuit.



CAPITULUM IX. Qualiter B. Martinus statim veniens Legionem, diaconatus et presbyteratus ordines suscepit, et B. Augustini habitum in Sancti Marcelli monasterio recepit, ibique honestissime et laudabiliter vivebat.
[Col. 0015A]

Servus autem Domini Martinus stupore plenus, quasi exanimis est effectus. Tandem ad se reversus, cum fletu magno Deo gratias egit, qui per angelum suum tueri illum dignatus est in omnibus tribulationibus et angustiis suis. Et ut jussa perficeret angeli, accelerabat redire Legionem. Quo cum venisset, a cunctis cum gaudio magno receptus, et per manus reverendi Patris Manrici episcopi [(3) 1Kb] diaconatus primo, et deinde presbyteratus ordinem est adeptus. Suscepit etiam secundum beati Augustini Regulam religionis habitum in ecclesia Sancti Marcelli martyris, et se recepit in quadam parva cellula intra claustrum, ut quanto esset semotus ab [Col. 0015B] aliis, tanto magis posset contemplationi et orationi insistere, omnique postposito strepitu saeculari, tantummodo divinis obsequiis frueretur. Ubi dum esset, illud quotidie clerici et ecclesiae custodes experiebantur mirabile, quod, cum esset ecclesia clausa, dum surgerent ad matutinum officium peragendum qualibet nocte, ipsum ante majus altare inveniebant orantem.



CAPITULUM X. Qualiter Legionensis episcopus extraxit canonicos regulares ab ecclesia Sancti Marcelli, et immisit clericos saeculares: et B. Martinus se transtulit ad ecclesiam Sancti Isidori, et postea rediit ad Sanctum Marcellum, finaliter ad Sanctum Isidorum jussu ipsius.

Accidit tunc temporis ut praedictus episcopus canonicos regulares ab ipsa ecclesia removeret, viro Dei cum uno tantum suo clientulo Petro nomine inter saeculares clericos, qui noviter inducti [Col. 0015C] fuerant, remanente. Sed considerans tutius esse cum viris honestioribus habitare, se ad monasterium Sancti Isidori confessoris cum illo suo clientulo transtulit, ut canonicam valeret securius ducere vitam. Qui benigne receptus a fratribus, cum abstinentiae gratia nollet uti vino vel carnibus, quibusdam moleste ferentibus quod non ut caeteri fratres rigorem ordinis temperaret, et in scandalum cederet aliorum, ad ecclesiam Sancti Marcelli redire coactus est, ubi per dies aliquot mansit. Beatus autem confessor Isidorus quibusdam apparuit monasterii sui fratribus, et terribiliter dixit eis: »Quo expulistis servum Dei Martinum? Studeant eum prior et conventus cum honore citius revocare: quod nisi fecerint, maxima pericula se noverint incursuros. Non enim debent fratres scandalizari, sed potius congaudere, cum ad arctiorem vitam viderint fidelem socium evolare.«

Haec cum nuntiata fuissent priori et conventui, [Col. 0015D] miserunt ad eum de senioribus domus rogantes, ut ad eorum monasterium dignaretur reverti, et ibi suam expleret omnimode voluntatem. Vir autem Domini cum acquiescere noluisset, abbas qui vocabatur Facundus, qui praeerat monasterio, venit ad eum pedibus nudis cum fratribus senioribus, et precabatur precibus lacrymosis ut redire ad eorum monasterium dignaretur. Qui ad ipsorum lacrymas victus, ut erat affluens visceribus pietatis, rediit cum eis, et in quadam ipsius monasterii se contulit [Col. 0016A] parte remotiori, in qua ad honorem crucis nostrae redemptionis altare contruxit [(4) 1Kb] , ubi diebus ac noctibus psalmis, et hymnis, et orationibus insistebat (Luc. II).



CAPITULUM XI. De maxima vitae asperitate et abstinentia B. Martini, ac de sancta ipsius conversatione, dum in dicto Sancti Isidori monasterio viveret.

Tantae quidem erat abstinentiae, ut non posset credi, quod temporibus nostrae fragilitatis quisquam posset vivere, qui corpus suum taliter fatigaret. Nunquam utebatur carnibus nec piscibus; vinum pro debilitate stomachi raro sumebat, adeo lymphatum, ut vix sapore vel colore ab aqua posset discerni; in praecipuis solemnitatibus in conventu interdum cum fratribus comedebat, et jure carnium, ovis et caseo utebatur: excepto superpelliceo non induebatur lineis, sed asperrimo erat [Col. 0016B] cilicio circa carnem indutus, et pro lecto in solo sibi parum de paleis sternebatur, in quibus fessa membra somno aliquando refovebat, postquam essent vigiliarum nimiis laboribus fatigata. Erat ei studium fratres in suis aegritudinibus visitare, eisque maxime de nocte assistere, eo quod tunc magis aegritudine gravabantur. Leniebat eos obsequiis, blandis consolabatur verbis, invitabat ad confessionem peccatorum faciendam, et perceptionem sacramentorum explendam; suadebat omnia quae sunt sanctitatis, et mentes eorum ad coelestia erigebat. Ipse manu propria extremae unctionis praebebat omnibus sacramentum, et virtus divina in sacramento sensibiliter apparebat, quia aeger statim se habere melius fatebatur. Quoscunque in congregatione perpenderet dissidentes, summo studio ad concordiam revocabat. Quidquid inveniebat incompositum, statim corrigere satagebat. Cunctis occurrebat laetus et humilis, prout unicuique competere [Col. 0016C] videbatur, et plenus gratia omnibus desiderabilis influebat. Quicunque ad eum veniebat tristis vel turbulentus, affabilitate consolationis ejus laetus, et hilaris abscedebat. Divulgabatur fama honestatis ejus semper accrescens in melius, et quotidie suavius redolebat.



CAPITULUM XII. Qualiter B. Martinus licet senex et infirmus incoepit opus magnum librorum suorum, et reges atque magnates ipsum nimis venerabantur, et, eo vivente, daemones ipsius sanctitatem fatebantur.

Cum autem in eo virtutum opera augmento meliori quotidie pullularent, et esset jam venerando senio fessus, atque Scripturas, non ut optabat, intelligebat, ut superius scriptum est, et per beatum confessorem Isidorum optatam accepisset a Domino intelligentiam Scripturarum, atque Concordiae volumina vellet conficere: cum in scribendo manuum et brachiorum suorum pondus sustinere non posset, [Col. 0016D] fecit ad quamdam trabem in sublimi colligari funes, quos per scapulas et brachia ducens, quodammodo suspensus imbecillis corporis pondus levius tolerabat, et sic in tabulis caeratis scribens, tradebat scriptoribus, qui ab eo dictata vel copillata scribebant, transferentes in pergamena. Hoc etiam erat valde mirabile, quod dolore capitis nimio laborabat, et a tanto studio nullatenus desistebat. Coepit etiam signis et miraculis coruscare, quae silentio praetereunda ex toto nullatenus judicamus, [Col. 0017A] licet plura propter legentis fastidium taceamus. Quibus visis miraculis, rex Adefonsus in tanta eum habebat reverentia, ut frequenter sancti viri praesentiam visitaret, et contra ipsum flexis genibus veniebat. Uxor quoque ejus regina Berengaria [(5) 1Kb] Dei famuli sanctitatem suppliciter adorabat. Episcopi quoque et barones regni eum nimio venerabantur affectu, et ejus sacris monitis et praeceptis se devotissime submittebant. Omnes habebant ipsum magistrum confessionis peccatorum suorum, et cuncti asserebant, quod si qua peccata vellent tegere, aut tradidissent oblivioni, eis vir Dei ad memoriam reducebat. Ut autem in eo Dominus virtutum miraculorum et gratiam curationum detegeret manifeste, et miraculorum quae fiebant per beatum confessorem Isidorum, efficeret socium, arreptitii qui jacebant ante altare beatissimi confessoris, poscentes remedia sanitatis, vel daemones in ipsis, clamabant, dicentes: »Martine, serve Dei, incendunt nos orationes tuae: amodo non possumus hic manere, [Col. 0017B] quia Isidorus contra nos te sibi socium aggregavit.« Et haec dicentes, curabantur qui laesi erant tam gravissima passione. Unde jam multis aegritudinibus laborantes accedebant ad ipsum, et obtinebant remedia sanitatis.



CAPITULUM XIII. Qualiter B. Martinus petiit licentiam a suo abbate recipiendi eleemosynas ad opera sua perficienda et scribenda necessarias, eique revelavit qualiter beatus Isidorus dederat sibi sapientiam, mediante parvo libro, quem compulit devorare: et qualiter fecit opera jam dicta et insuper ecclesiam Sanctissimae Trinitatis.

Sed quoniam est de substantia Regulae beati Augustini (secundum quam, auctore Deo, famulus Christi Martinus Domino militabat) regulares canonicos non solum proprium non habere, verum etiam absque praelatorum licentia nihil dare vel accipere; [Col. 0017C] pauper Christi, qui nihil de mundi divitiis possidebat, nec poterat absque aliorum subsidio libros componere suprafatos, dum non solum praesentibus, sed etiam futuris de accepta gratia studeret prodesse divinae munere largitatis, abbatem Facundum [(6) 1Kb] humiliter supplicabat, quatenus sibi daret licentiam habendi scriptores, cum quibus sanctae compilationis conficeret libros, et accipiendi eleemosynas quae sibi misericorditer conferrentur. Abbas ut audivit, mirabatur quod etiam eum in tantum Spiritus sanctus roboraverat ut, aegritudine capitis ac senio fessus, tanti laboris opus arripere niteretur. Tamen in praesentia quorumdam fratrum seniorum interrogans etiam in virtute obedientiae exigebat ab eo, ut sibi diceret, qualiter tanta gratia perveniret sibi. Ad haec filius obedientiae narravit ei quomodo beatus confessor Isidorus sibi apparuerat, et ei contulerat intelligentiam Scripturarum eo modo quo supra praenotatum est. Tunc abbas [Col. 0017D] gratias agens, dedit ei licentiam habendi librarios, et quae vellet volumina conscribendi, et accipiendi eleemosynas a fidelibus, unde posset perficere quidquid sibi melius videretur. Regina vero Berengaria [(7) 1Kb] , ut comperit desiderium sancti viri, sufficientes expensas praebuit, ex quibus vir sanctus sua peregit volumina, atque in ipso claustro ad honorem Deificae Trinitatis ecclesiam construxit, ibique multorum sanctorum reliquiis aggregatis, fecit eam per manus reverendi Patris Joannis Ovetensis episcopi consecrari.



CAPITULUM XIV. Qualiter minor pars ordinariae portionis, quae B Martino, prout aliis canonicis dabatur, sufficiebat quotidie septem clericis suis, semperque reliquiae ipsius portionis supererant.
[Col. 0018A]

Habebat igitur secum clericos septem quotidie ad sua volumina conscribenda, et divinum officium peragendum. Et cum teneat consuetudo monasterii, quibusdam certis diebus carnes edere in conventu, viro Dei suam dabant carnium portionem, quae uni posset fratrum sufficere, et tamen unus posset ad horam totam consumere. Deferebatur dicta carnium portio viro Dei, et ipse manu propria maximam partem ejus duobus dabat catis quos nutriebat. Aliam vero partem signo crucis benedicebat, et septem suis clericis, ut in nomine Domini nostri Jesu Christi comederent, tribuebat. Ille qui de quinque panibus et duobus piscibus quinque millia hominum satiavit (Marc. VI), augebat quotidie carnes [Col. 0018B] illas, ita ut ipsa die esus earum dictos clericos satiaret, et etiam in diem alteram earum reliquiae remanerent. Unde factum est, ut quod ex ipsis carnibus quadam quinta feria superfuerat, dum essent clerici in prandio suo sequenti Sabbato quidam puer nomine Adefonsus, qui nunc artium liberalium et juris magistrali nomine decoratur, cum dictis clericis ad comedendum saepius veniebat: hic carnes quae de quinta feria remanserant, ut reperit, comedebat. Ut autem supervenit vir Dei, et vidit subito quod fiebat, putans quod sui clerici carnes comederent, dixit eis: »Quare, miseri, judaizatis? Fortassis in sexta feria praeparastis nobis, ut in Sabbato comederetis? Nonne debet esse distinctio inter Christianos et Judaeos, inter filios Dei et filios diaboli?« Haec dicens expulit eos a consortio suo. Clerici autem de facto nimium condolentes, innotuerunt quibusdam fratribus, quid acciderit illis. Qui venientes ad virum Dei, vix obtinuerunt ut [Col. 0018C] clericis indulgeret; ita tamen ut prius promitterent in manibus ejus de caetero die Sabbati, nisi necessitate urgente, nullatenus comederent carnes. Sed transactis aliquantis diebus, cum didicisset a clericis omnino eventum rei, nimium doluit, quia tali casu fuerat hoc miraculum propalatum. Praecepit tamen eis ne super hac re de reliquo excitarent rumores.



CAPITULUM XV. Qualiter B. Martinus curavit decanum Legionensem quartana febre, dum ipsi insimul de sacra pagina decertarent.

Decanus Legionensis nomine Petrus, vir litteratus admodum et honestus, qui assumptus in archiepiscopum, nunc strenue Jacobitam regit Ecclesiam [(8) 1Kb] , eo tempore febre quartana graviter laborabat. Hic quadam die summo mane venit ad virum Dei, et cum eo in sacris Scripturis usque ad [Col. 0018D] vesperum conferebat. Cum autem se videret Dei servum non posse in aliquo superare sophisticis syllogismis, coepit proponere contra ipsum. Ad haec vir Dei dixit ei: »Desiste, decane, desiste; quia falsitas angulos quaerit.« Incipiebat jam febrilis rigor decanum arripere; et prostratus ad pedes Dei famuli, dixit ei: »Serve Dei, per Dominum nostrum Jesum te deprecor, ne despicias me, quia octo jam menses elapsi sunt, ex quo affligor assidue quartana febre. Ora pro me Dominum, ut precibus tuis restituar sanitati.« Sed vir Dei, ne labe [Col. 0019A] vanae gloriae foedaretur, ait ei: »Hoc non est meum, quia homo peccator sum (Luc. V).«

Decano autem cum lacrymis insistente, Dei famulus motus pietate, ait illi: »Deprecemur ambo Deum, ut tibi quod petis, dignetur tribuere.« Prostravit se decamus ad orationem coram altare Sanctae crucis, et Martinus venit ad quamdam fenestram, unde altare beati Isidori prospiciens, precum suarum incensum Domino consueverat adolere. Et cum orasset diutius, venit ad decanum, et interrogavit eum de articulis fidei, ut de credulitate sua fidem faceret coram Deo. Qui cum omnia quae sunt de fide catholica se credere fateretur, servus Domini dixit ei: »In nomine Domini nostri Jesu Christi, precibus beati confessoris Isidori conservetur in te fides catholica quam fateris, et esto sanus.« Qui, protinus sanitate recepta, glorificabat Deum et confessorem ejus Isidorum: et sic viro Dei Martino deinceps se praebuit obsequentem, ac si esset unus de famulis ejus. Comedit ipsa nocte [Col. 0019B] cum eo pauperculam coenam ejus, quod etiam multi episcoporum multoties facere se gaudebant. Edidit praeterea dictus decanus rhetoricis coloribus praeclaram homiliam, in qua Christi confessorem Isidorum laude celebri extulit gloriose.



CAPITULUM XVI. Qualiter B. Martinus mulierem nobilem a mamillae dolore curavit.

Quaedam etiam nobilis mulier, quae dolore mamillae gravissime torquebatur, veniens petebat a viro Dei Martino suae aegritudini subveniri. Et cum signum crucis vir Dei fecisset super turgentem mamillam ejus, deposita inflatione illico sana effecta est. Hujus mulieris nomen excidit: sed qui hoc viderunt mihi duo presbyteri Domini testimonio retulerunt.



CAPITULUM XVII. Qualiter B. Martinus suum concanonicum acerrimo dentium dolore curavit.
[Col. 0019C]

Venerabilis vir Garsias abbas ejusdem monasterii testatur, qui adhuc superest, prae debilitate tamen nimia regendi dignitate dimissa: hic, inquam, saepius testatur cum lacrymis, quod ipse in tantum dentium affligebatur dolore, ut nec aquam bibere posset, eo quod videbatur sibi quod dentes ejus statim prae nimio dolore caderent, dum vel parum aquae mitteret in os suum. Sed veniens ad Dei famulum Martinum, procidit ad pedes ejus, dicens: »Succurre mihi, domine Pater, quia jam sex dies fluxerunt, ex quo nihil manducavi nec bibi.« Qui protinus misericordia motus, interrogavit eum, sicut aegris omnibus ad se venientibus facere consueverat, dicens: »Credis in Deum Patrem, et Filium, et Spiritum sanctum?« Et cum respondisset: »Credo;« fecit signum crucis super faciem ejus, et dixit ei: »In nomine Domini nostri Jesu Christi [Col. 0019D] recede sanus.« Et ita continuo curatus est, quod de caetero dum vixit, licet esset senio fessus, nullum dentium sensit dolorem.

Erat ipse Garsias tunc temporis simplex canonicus, et statim venit prandere cum caeteris fratribus ad refectorium. At ubi viderunt eum caeteri fratres hilariter comedentem et bibentem, quem in brevi moriturum credebant, et didicissent qualiter sanus effectus esset, glorificabant Deum, qui eis per servum suum Martinum dignatus est sua clementia providere.



CAPITULUM XVIII Qualiter B. Martinus puerum quemdam in Sancti Isidori monasterio existentem a morbo squinantico liberavit.

Cum quidam nobilis puer, nomine Munnio, qui in ipso monasterio inter regulares nutriebatur pueros, squinantico apostemate laboraret, et nullo [Col. 0020A] posset sibi medicorum remedio subveniri, a praedicto Garsia, qui eum rudimentis litteralibus edocebat, ad virum Dei Martinum deductus est. Hic cum praedicto puero cecidit ad pedes ejus, et cum lacrymis precabatur puero sanctae medelae gratiam exhiberi. Vir autem Dei fecit signum crucis super guttur pueri, et statim cum sanguine evomit apostema. Vivit adhuc dictus Munnio presbyter et canonicus, et cum pluribus aliis hujus miraculi testis existit.



CAPITULUM XIX Qualiter B. Martinus comitissam aevotam suam partus doloribus morti propinquam a morte ipsa liberavit.

Quaedam mulier nobilissima Santia, quae sanctum virum devotissimo venerabatur affectu, dum esset praegnans, et appropinquante partu, doloribus nimis urgeretur, misit ad virum Dei supplicando, ut pro ea Domino preces fundere dignaretur. Ipse [Col. 0020B] vero nuntiis benigne promisit annuere postulata. Sed cum nox supervenisset, et famuli ad lectum fere morientis dominae circumstetissent, ipsa coepit clamare, dicens: »Parate sedes, et recipite sanctum Dei Martinum.« Quod cum audissent omnes qui circumstabant, putabant eam loqui quasi esset posita extra sensum. Ipsa vero intelligens quod non videbant alii, quod sibi videre dabatur, dixit eis: »Egredimini omnes, et mecum remaneant solummodo mulieres.«

Qui cum fuissent egressi, illa de lecto descendit, et quasi oratura procidens, filium masculum incolumem statim peperit, et ipsa reddita est sanitati. Quae postea asserebat, sanctum Dei ad se venisse Martinum, et cum de lecto descendens adoraret eum, ipse facto signo crucis super eam sanctus discessit, et illa statim peperit. Erat praedicta Santia uxor Froylae comitis, a quo hunc genuerat filium: quem baptizandum ducens ad virum [Col. 0020C] Dei, Ramirus inter majores regni Legionensis fretus potentia militari. (Phrasis manca.)



CAPITULUM XX. Qualiter consilio et revelatione B. Martini Legionensis civitas se defendit a regibus Castellae et Aragonum, qui eam obsessam habebant.

Adefonsus rex Castellae cum manu magna exercituum habens in auxilium sui Petrum regem Aragonum, cepit quod obsederat castrum Judaeorum, quod fere per unum milliare distat ab urbe Legionensi. Post haec urbem Legionensem coepit cum suis exercitibus oppugnare. Cives autem ut viderunt tantorum potentiam regum, admodum timuerunt. Sed accedentes ad famulum Dei Martinum supplicabant certificari ab eo, si tantis exercitibus resistere possint. Qui respondens, dixit eis: »Constantes estote, ne formidetis; pro certo scientes, quoniam haec civitas ab his regibus non [Col. 0020D] capietur, quoniam Dominus protegit eam precibus beati Isidori confessoris. Scitote etiam quoniam in brevi rex Castellae recipiet nuntium, quod rex Legionis cum exercitu magno invadit regnum ejus; et recedens ab obsidione istius urbis parabit obviam ei, sed nullus erit inter eos armorum conflictus.« Ut vir Dei praedixit, sic omnino accidit, et manifestatus est dare [clare?] in eo spiritus prophetae. Jam pluribus aliis praetermissis miraculis, quae omnipotens Deus per ipsum dignatus est operari, ad ejus sacratissimum obitum veniamus.



CAPITULUM XXI. Qualiter B. Martinus longe ante praescivit sui obitus diem, eumdemque fratribus suis priori et canonicis Sancti Isidori, et aliis revelavit.

Cum igitur his et aliis doctor Ecclesiae Christi Martinus presbyter floreret virtutibus et miraculis, sui obitus tempus vel diem pluribus ante diebus [Col. 0021A] coepit quibusdam fratribus revelare, atque de sua dulcissima laetos praesentia fecit tristes, diem sui obitus praedicendo. Quidam clientulus ejus Pellagius, cum delatum fuisset ei quod pater suus discesserit, petiit licentiam a sancto viro ut iret ad suos, ordinaturus de rebus, quae sibi proveniebant de rebus patris. Vir autem Domini benedixit illi, dicens: »Vade, fili, cum Deo, et scito quia me de caetero non videbis.« Non plene advertit clientulus quae dixerat illi, et recessit ab eo. Alii vero qui astabant intelligentes, dolore tacti cordis, imminere mortis illius diem plangebant. Ab ipso tempore vir Dei, praetermisso studio lectionis, die ac nocte orationibus insistebat (Luc. II), vigilabat, et orabat, ut cum veniret Dominus et pulsaret, in hora mortis inveniret eum vigilantem (Luc. XII). Quibuscunque poterat modis, plus solito se ab humanis confabulationibus subtrahebat, et tota sollicitudine gestiebat mentis thalamum perornare, ut [Col. 0021B] revertentem a nuptiis Dominum digne posset recipere. Quadam vero sexta feria, quam octava dies ejus felicissimi transitus secuta est, cum esset prior cum fratribus in capitulo, petiit Dei famulus omnes alios, si qui deerant, convocari, et tam affluenti exhortatione in capitulo verbum Dei proferebat, ut facunda et suavi praedicatione videretur jam consistere in consortio angelorum. Non videbantur esse verba hominis, quia revera Christus loquebatur in servo suo: quaedam inserebat verbis ipsius praedicationis, ex quibus omnes manifeste intelligebant, illum octavum diem primo venturam terminum sui transitus assignare.



CAPITULUM XXII. Qualiter B. Martinus antequam de hoc saeculo migraret, tradidit priori suo claves, et omnia quae de ipsius licentia administrabat, et petiit ab eo benedici.

[Col. 0021C] Post haec ecclesiae Sanctae Trinitatis quam in eodem claustro ipse fecerat fabricari, et cujusdam lapideae domus quae est in turre ipsius monasterii, in qua quorumdam magnatorum servabatur pecunia commendata, claves priori tradidit, ne quidquam suo nomine vel alterius pauper Christi moriens possideret. Deinde cum lacrymis supplicabat sibi ab omnibus indulgeri, si quid commiserat vel deliquerat, fratrum aliquem contristando. Petebat etiam flexis genibus, ut benediceretur a priore. Sed prior illi benedicere recusabat, eo quod volebat benedici ab eo, qui magis sanctitate appropinquare ad Dominum credebatur. Perseveranter vero institit servus Dei, et omnes illi cum lacrymis indulserunt, et benedici obtinuit a suo priore, id est praeposito. Tunc instanter rogante priore, et in virtute obedientiae praecipiente, illi et fratribus benedixit, dicens: »Benedicat vos Dominus ex Sion, et semper videatis quae bona sunt in Jerusalem (Psal. CXXVII).« Et his dictis, rediit ad ecclesiam Sanctae [Col. 0021D] Crucis, cunctis eum sequentibus plorando fratribus, qui de illius obitu nimium tristabantur. Omnes enim dolebant se in hujus miserae vitae peregrinatione solatium tanti Patris amittere; quia merito cunctorum fratrum cordis intima dolor vehemens constringebat.



CAPITULUM XXIII. Qualiter B. Martinus certus de transitu suo ad gloriam, ad id se totis viribus praeparabat.

Quibus peractis, dum famulus Dei miserum humanae conditionis sustineret adventum, et beatissimum sui laboris bravium exspectaret, sequenti tertia feria febre correptus est, et destitutus paulatim corporis viribus, aegrotavit. Quotidie tamen, ut a primordio sui sacerdotii consueverat, celebrabat missam, et ante altare Sanctae crucis prostratus orationibus incumbebat. Accedebat etiam ad fenestram, unde beati confessoris Isidori aspiciebat [Col. 0022A] altare, et suum exitum beati Isidori precibus committebat. Quis posset credere tam in brevi hominem moriturum, qui tanta spiritus fortitudine pervigebat? Erat enim hoc consolatio qualiscunque fratribus putantibus, quod Dominus misertus eis, longiorem illi concesserit vitam. Sed cum sequentis sextae feriae sol clauderetur, venit ad eum Petrus custos turrium regis, qui nunc canonicus ejusdem monasterii est, et virum Dei coram altare orantem invenit; erat enim familiaris ejus et exspectabat benedici ab eo. Ad quem conversus vir Dei benedixit illi, et dixit: »Vade, fili, ad custodiam turrium tibi commissam; et cum audieris hac nocte primo hujus monasterii campanas pulsari, dicens orationem Dominicam, pro me Dominum deprecare.« Qui flens, dixit ei: »Adest hora migrationis, Pater et domine?« Qui respondens, ait ei: »Revera, fili, adest, et hac nocte sum de corpore egressurus.« Quo discedente, reclinavit [Col. 0022B] vir Dei in suo pauperculo lecto, quem de tantoris (sic) paleis et herbis, suadentibus fratribus, super lineis columnulis secundum patriae morem erexerat, et jussit convocari fratres, ut sibi extremae unctionis perficerent sacramentum.



CAPITULUM XXIV. De pretioso fine et glorioso transitu B. Martini, et notabili doctrina quam nobis reliquit quoad sanctissimum viaticum sacramentum.

Concurrentes vero fratres audierunt adesse horam mortis, magis ut ejus sacratissimum viderent exitum, quam ut ei suis orationibus subvenirent, a quo sperabant suorum peccaminum veniam promereri, invenerunt eum in extremis fere jam laborantem. Sed cum ei sanctae unctionis ministerium peregissent, accepit crucem, et frequenter osculabatur eam, et super pectus suum ponebat. Muniebat etiam se dextera manu signo crucis, et sinistram [Col. 0022C] contra partem alteram opponebat, qua videbat sibi malignum spiritum adversantem. Orabat tacite, et nihil respondebat, cum frequenter interrogaretur a fratribus. Et quia ipsa die celebraverat missam, visum est aliquibus fratrum, quod post unctionem non deberet sibi dari corporis Dominici sacramentum. Quod cum vidissent duo canonici, Petrus videlicet et Fernandus, quibus inerat scientia Scripturarum, cum lacrymis et singultu amarissimo dixerunt ei: »Pater sancte, relinque nobis veritatis exemplum. Per Christum ad quem vadis, te deprecamur, ne de corpore exeas, donec facto nobis ostendas, quid de sacramento altaris sit faciendum.« Tunc vir sanctus cunctis qui aderant audientibus, cum sono vocis ex intimo ducens suspirium, ad se reversus dixit fratribus: »Deferatur cito corpus Christi, quia non decet Christianum sine hoc sanctissimo viatico mori.« Interrogavit eum dictus Fernandus, si aliquid a sinistra parte vidisset. Respondens, dixit ei: »Inimicum vidi, sed [Col. 0022D] confusus recessit.« Cum autem deferretur corpus Christi, descendens de lecto suppliciter adoravit, et cum summa devotione accepit. Deinde cunctis petentibus benedictionem, verbis quibus consueverat, benedixit eis, dicens: »Benedicat vos Dominus ex Sion, et videatis semper quae bona sunt in Jerusalem (Psal. CXXVII). Commendo vos Deo, quia ego vado ad Deum qui vocat me.« Quibus dictis, spiritum Domino tradidit. Cum autem corpus ejus ex more ablueretur, ita splendidum et nitidum inventum est, ut jam futuram glorificationem praetendere videretur. Nihil deforme in pudendis apparebat membris, eo quod septennis pueri munditiam viderentur testari. Sequenti vero die cum insonuit per civitatem Dei famulum Martinum migrasse de corpore, repleta est civitas murmure, et unusquisque Patrem pium plangebat. Conveniunt populi, cereos accensos habentes in manibus, plus ad festivitatem Martini quam ad funera [Col. 0023] confluentes. Plorant alii, se ad praesens amittere; gaudent alii, se credentes novum patronum habere [Col. 0024] in coelis. In tanto bivio positi pium erat flere Martinum, et piissimum congaudere Martino.




[Col. 0023]
NONNULLORUM ELOGIA DE B. MARTINO CANONICO REGULARI, PRESBYTERO, LEGIONE IN HISPANIA.

[Col. 0023A] 1. Joannes Bollandus ad diem 11 Februarii: »Legio urbs est Hispaniae, regni cognominis caput vulgo Leon. Hic insignis est canonicorum regularium abbatia, S. Isidori nuncupata, quod ad eam S. Isidori episcopi Hispalensis translatae reliquiae sint. Asservantur illic reliquiae quoque B. Martini presbyteri, qui in eodem coenobio canonicus regularis fuit. De eo Lucas Tudensis, auctor coaevus, in Praefatione ad Chronicon mundi ita meminit: Quid de venerabili Martino Legionensi presbytero sentiendum, qui tantam a Domino precibus in divinis Scripturis praerogativam obtinuit, ut in expositione Scripturarum sanctissimis primis doctoribus merito valeat adaequari? Meminit et Joannes Mariana, lib. II, cap. 16, ubi de rebus sub annum 1188 gestis agit: Martinus presbyter, inquit, per haec tempora litteris et vita clarus, Legione multis libris conscribendis operam dabat; ex rudi atque illitterato repente factus doctissimus, ab Isidoro, [Col. 0023B] cujus in monasterio vivebat, oblato in somnis libro quem comederet. Eorum librorum pars nulla ad nostras manus venit: Canonici ejus templi magna religione servant rei gestae monumentum posteritati praeclarum.

2. Ambrosius Morales Chronic. general. Hispan. libro XII, cap. 21, vidisse se libros illos testatur, et publicos Martino honores exhiberi; ita ergo scribit: Ante annos CCC vixit in S. Isidori monasterio canonicus, Martinus nomine, rudi admodum ingenio, sed magna vitae sanctitate, et ob hanc in summa apud populum veneratione. Discruciabat ejus animum, quod, quantumvis magno labore nullam assequi litterarum scientiam posset. Nocte quadam in somnis ei S. Isidorus apparuit, librumque praebuit, et ut comederet mandavit. Simul scientia illi perampla infusa est. Plura exinde opera Latine scripsit, verbis styloque sat culto. Exstant ea penes canonicos, et quaedam ego ex iis legi. In urbe totaque [Col. 0023C] provincia sanctus habetur; et quanquam nondum solemni apotheosi decreti ei sint caelestes ab Ecclesia honores, erectum tamen in eo monasterio sacellum est, opposito titulo S. Martini, atque in ara locatum ejus sacrum corpus, thecae affabre caelatae atque inauratae inclusum: in tabula altaris depicta sunt ejusdem beati miracula. In claustro coenobii S. Mariae de la Vega Salmanticae visitur in quodam altari idem depictum in tabula miraculum, tanto artificio, ut haud facile elegantior tota Hispania pictura reperiatur Ita Morales.

3. Athanasius de Lobera ordinis Cisterciensis [Col. 0024A] monachus, parte II Historiae Legionensis, sive De magnitudine civitatis, et Ecclesiae Legionen., cap. 32, Martinum vocat Speculum virtutis, splendorem virginitatis, exemplum obedientiae, thesaurum sapientiae, regulam religionis, propugnaculum fidei, fragrantiam sanctitatis, honorem bonorum morum. Addit: Vitam ejus scriptam a Luca Tudensi episcopo, in insigni monasterio S. Isidori Legione canonico, ubi et ipse S. Martinus canonicus fuit: exstare eam in libro, quem idem auctor edidit de S. Isidori translatione, eumque librum, typis procusum, esse in manibus.

4. Brevius aliquanto Vitam eamdem Latine edidit Thomas de Truxillo, tom. II Thesauri concionatorum, parte II, ubi ista habet: Celebratur autem festum ejus in civitate Legionensi, et in lectionibus, quae ibi leguntur in ejus officio, vita narratur, sicut hic a nobis descripta fuit, quae habetur in Breviario antiquo illius Ecclesiae. Exstat quoque Vita ejus [Col. 0024B] Hispanice scripta a Joanne Marieta, lib. VI De SS. Hispanis, cap. 5, ubi eadem de cultu et officio, de sacello tituloque; de reliquiis et pictis miraculis tradit. Hispanice quoque eamdem Vitam scripsit Alphonsus Villegas, tom. I Floris SS., fol. 406. Honorifice ejus meminit Alphonsus Venerus in Enchiridio temporum.

5. Refert eum in Natalib. SS. canonicorum Constantinus Ghinius 11 Februarii his verbis: Legione in Hispania . . . . Natale S. Martini canonici regularis et presbyteri. Philippus Ferrarius eodem die: Legione in Hispania S. Martini presbyteri. Eadem ante quoque 8 Februarii habet. Fatetur tamen in Notis consignari ab aliis ejus Natalem 11 Februarii. Lobera, errore, ut opinor, librarii, ait 11 Januarii coli; Villegas 12 Februarii; caeteri 11. Gabriel Pennotus, lib. II Historiae canonicor. regularium, cap. 31, num. 5, ait abbatem fuisse monasterii S. Isidori, quod ii, quos jam citavimus, [Col. 0024C] non tradunt [(9) 1Kb] .

Thomas de Truxillo in Thesauro concionator., tom. II, 11 Februarii: »Ex illustri quidem familia originem duxit hic gloriosus Christi confessor et doctor Martinus in civitate Legionensi. A prima autem aetate se totum exercuit in sanctis operibus, ut virum Christianum decet. Vocabantur vero parentes ejus Joannes et Eugenia. Talis porro ejus vita fuit, ut omnibus exemplum reliquerit magnae sanctitatis. Ivit autem Romam ad visitandum reliquias sanctorum apostolorum, accepit etiam benedictionem ab Urbano papa, atque ita reversus est [Col. 0025A] in patriam suam. Ordinatur postmodum sacerdos, et habitum suscepit canonicorum regularium, et brevi quidem tempore volavit ejus fama tum religiosi perfecti, tum etiam sancti sacerdotis per omnes religiosos ejusdem professionis. Non autem sacrae dederat operam Scripturae, sed tenebatur incredibili quodam desiderio eam sciendi et discendi. Intra etiam domesticos parietes ad Dominum preces fundebat pro tali cognitione consequenda, atque, quantum in se erat, conabatur in eam cognitionem atque studium incumbere, quamvis nec magistrum haberet qui ipsum instrueret, neque ejus intellectus satis esset ad eam rem praestandam accommodatus. Cum autem quadam nocte pro hujusmodi re Dominum oraret, apparuit ei beatus Isidorus librum manibus suis gestans, qui dixit ei: »Accipe volumen istud, et »comede illud, atque dabit tibi Dominus scientiam Scripturae sacrae.« Excusabat autem se vir sanctus quod jejunaret, et propterea librum comedere non [Col. 0025B] posset: dixit ergo ad eum Isidorus: »Non auferetur idcirco tibi jejunii meritum; ego enim haec tibi nuntio ex parte Dei, et sum Isidorus patronus hujus loci.« Accepit ergo Martinus volumen, et comedit illud. Isidoro ergo recedente, postquam librum Martinus comederat, plenus factus est, et inflammatus in divina scientia, adeo ut facile omnes theologos suae aetatis superaverit, nemoque cum eo comparari potuerit. Disputationes autem multas et concertationes habuit cum haereticis, quos facillime superabat. Habuit praeterea gratiam curandorum infirmorum, habuit spiritum quoque propheticum, qui etiam libros duos scripsit qui dicuntur Concordia. Tandem igitur vir sanctus febre correptus, mortuus est multis clarus miraculis, praenuntiato prius ab ipso mortem suam futuram 11 Februarii. Celebratur autem festum ejus in civitate Legionensi, et in lectionibus quae ibi leguntur in ejus officio, vita narratur sicut hic a nobis descripta [Col. 0025C] fuit, quae habetur in Breviariis antiquis illius Ecclesiae [(10) 1Kb] .«

Nicolaus Antonius, Tom. II Biblioth., Hisp. Vet., pag. 19: »Sub Alphonso altero (IX) Legionis rege, et Ferdinando ejus genitore, vixit sanctitate praeclarus, doctrinaque non quidem acquisita, sed infusa mirabilis, Martinus presbyter, Legionensis Ecclesiae, [Col. 0026A] dum viveret, canonicus, idemque nunc in coelis protector: qui et abbas fuit insignis coenobii canonicorum regularium Sancto Isidoro Hispalensi in ea urbe sacri. Fama est ex rudi atque illiterato repente doctissimum factum ab eodem nuper memorato Isidoro, ut Joannis Marianae verbis utar [(11) 1Kb] , oblato in somnis libro quem comederet. Exinde intentus doctrinae suae cudendis ad posterorum utilitatem sacris monumentis, non minus sanctissime vivendi norma aequalibus, quam doctissimorum operum formatione quandocunque futuris, proficuus esse voluit. Asservantur apud canonicos jam dictae Ecclesiae Sancti Isidori non modo sacrae ejus exuviae manusque integra, scribendi adhuc gestum imitata; sed et libri plures etiam nunc inediti, et antiquissimo hujus, quo vixit, aevi charactere scripti. Nempe:

    In Apocalypsin commentarius, cujus meminit Ludovicus Alcazar in suis ad eumdem hunc librum Notatione 26 prooemiali, sect. 3.
    [Col. 0026B] In Epistolas SS. Jacobi, Petri et Joannis apostolorum.
    Conciones ab Adventu usque ad festum Trinitatis. Singularesque aliae his titulis inscriptae.
    Quod fratres non habeant proprium.
    De praelatis Ecclesiae juxta curam suorum subditorum.
    De obedientia.
    De disciplina ecclesiastica.
    Qualiter juvenes ab otio fugiant
    Qualiter senes ac juvenes Deo servire debeant.
    Ne monachi et canonici regis curiam frequentare praesumant.
    Ne monachi et canonici secreta principum scire appetant.
    De translatione sancti Isidori.
    De Spiritu sancto.
    De sancto Joanne Baptista.
    De Ascensione Dominica, et plures aliae conciones [Col. 0026C] aliorum Ecclesiae festorum. Haec omnia ex Aegidio Gundisalvi Davila in Theatro Ecclesiae Legionensis.
    Alphonsus Venerus Enchiridii auctor adjungit insignem, ut ait, librum sic nuncupatum.
    Concordiae Veteris et Novi Testamenti [(12) 1Kb] 






[Col. 0025]
EXTRACTOS De papeles originales del Real convento de San Isidoro de Leon, pertenecientes a Santo Martino.

[Col. 0025D] En el dia trece de Marzo del anno mil quinientos trece, Don Rodrigo Fuertes, obispo de Matronia o Matroni [(13) 1Kb] , a peticion del prior y canonigos de San Isidro, hizo la exhumacion de los huesos de santo Martino, y los traslado al sitio en que ahora estan, encerrados en una arca dorada. Aunque al abrir el sepulcro se encontro formado el cuerpo, sin embargo la carne, cuero y nervios, estaba todo hecho polvo, por lo que se separaron facilmente los huesos. Solo la mano derecha fue [Col. 0026D] hallada sana y entera con su cuero, uñas, y nervios; y los dedos pulgar, indice, y el de el corazon en la forma que suelen tenerse cuando escribimos. Consta lo dicho por testimonio autentico, dado por Juan de Riba de Gil, y Alvaro de Villagomez, escribanos de esta ciudad de Leon, dicho dia, mes, y anno; el cual se conserva en el archivo del referido convento, y hemos visto y leido para este extracto.

En el dia doce de Enero del año de mil quinientos [Col. 0027A] setenta y seis (en cuyo dia murio santo Martino, año de mil doscientos tres) se extrajo la mano derecha del santo del arca que dijimos, y se coloco separada en una caja de plata sobredorada, en donde ahora esta, por Don Juan de Olivares, prior de San Isidro, vacante la abadia por muerte de Don Gregorio de Miranda. Pues aunque habia dos años que estaba electo Don Pedro Nuñez de Zuniga y Avellaneda, no profeso hasta cuatro de Marzo de dicho anno de mil quinientos setenta y seis. Consta dicha traslacion por una pomposa y pueril relacion Latina de un tal Santacruz de Villafañe, y de Quiros, canonigo secretario del mismo convento, que se conserva en el archivo, y hemos tenido presente; el cual dice, que la santa mano tenia todos sus nervios, huesos, articulos y ligamentos, quatuor duntaxat avulsis minoribus ungulis.

Hay una escritura original hecha en Salamanca [Col. 0027B] a veinte de Enero de mil quinientos treinta y quatro, ante Cosme Gonzalez, notario publico, entre el bachiller Benavides, prior de San Isidro, a su nombre, y en el del convento, y el maestro Juan Fernandez Navarrete, que contiene lo siguiente: Habia concertado el maestro Navarrete, con Juan de Robles, vicario (ahora llaman rector) del monasterio de la Vega, en que por cuarenta ducados copiaria y daria a luz las obras de santo Martino. Debiendo de parecerle al maestro poca remuneracion de su trabajo, le suspendio sin duda, quando ya tenia recibidos catorce ducados y dos reales, pues la escritura que extractamos, dice que, para que la obra se acabe, el prior Benavides en nombre [Col. 0028A] del convento de a Navarrete cinquenta ducados liquidos sin lo que tiene recibido, por cuya cantidad el maestro debia de concluir la copia para San Juan del mismo año, y cuidar despues dentro de otro, de su edicion, segun se habia obligado en la primera Escritura con Juan de Robles, volviendo antes al convento de San Isidro los originales. Si en el termino fijado no se pudiese hacer la impresion, habia de traerse tambien la copia al mismo convento de San Isidro, sin quedar en poder de persona alguna, pena de trescientos ducados a que se obligo Navarrete, ningun trasunto de la obra.

Esto dice en sustancia la escritura, y se verifico en la parte de traer a San Isidro la copia que hizo Navarrete, pues se conserva en la biblioteca del convento con el original de donde pudo sacarse, aunque con algunas variantes. La edicion no se llevaria adelante por falta de caudales, porque se necesitan bastantes para ella. El prior Benavides [Col. 0028B] prometio el hacer diligencia con el Abad, el convento, y las mas personas que pudiere de buscarlos; pero no los hallaria, cuando el asunto se quedo sin perficionar.

Pero ya que entonces no pudo llevarse al cabo la edicion de estas obras; y desde entonces aca, esto es, desde los años mil quinientos treinta o quarenta, nadie ha habido que la emprenda; abora por la gran generosidad del excelentisimo señor Don Francisco Antonio Lorenzana, arzobispo de Toledo, etc. etc., se hace al publico este beneficio, queriendo su excelencia dar mas a conocer el particular merito de este santo su paysano, etc. etc.




[Col. 0027]
S. MARTINI LEGIONENSIS SERMONUM LIBER



INCIPIT PRAEFATIO AUCTORIS.

Cupientes aliquid de penuria ac tenuitate nostra cum paupercula vidua in gazophylacium Domini mittere [(14) 1Kb] , ardua ascendere, opus ultra vires nostras agere praesumpsimus; consummationis tamen fiduciam laborisque mercedem in Samaritano, id est in Jesu Christo Dei virginisque filio statuentes, qui duobus in semivivi curationem datis denariis supereroganti cuncta reddere professus est. Cogit nos, imo delectat charitas pollicentis; sed terret immensitas laboris. Ad hoc opus nos desiderium provocat perficiendi, sed dissuadet infirmitas deficiendi. In hoc autem opere non solum pium lectorem, sed etiam liberum correctorem desidero, maxime ubi profunda versatur veritatis quaestio.

Notandum, quod hic liber Veteris ac Novi Testamenti Concordia vocatur; ideo videlicet quia sibi invicem in eo Vetus et Novum Testamentum concordant. Ut autem quod quaeritur facilius occurrat, titulos quibus singulorum Sermonum capitula distinguuntur, praemisimus.


Hic auctor capitula Sermonum collocat.



INCIPIT PROLOGUS IN LIBRO SERMONUM.
[Col. 0029]

[Col. 0029A] Auctore Deo, fratres charissimi, divinam assidue lectionem libenter debetis audire, auditam avido et sitienti corde percipere; attentius memoriae commendare, eamque pro viribus opere implere. »Strenuus lector,« ut ait B. Isidorus [(14*) 1Kb] , »potius ad implendum bona, quae legit, quam ad discendum, quae nescit, est paratus. Sicut enim legendo ea quae nescimus scire concupiscimus, sic recta, quae jam didicimus, opera implere debemus. Quare? Quia videlicet divina lectio praemium habet et poenam. Praemium, si eam bene vivendo implemus; poenam, si [(15) 1Kb] eam male vivendo contemnimus.« Si audire vel legere eam contemnimus [(16) 1Kb] , auditum a nobis divinae majestatis avertimus. Unde dicitur: Qui avertit aurem suam, ne audiat legem; [Col. 0029B] oratio ejus erit exsecrabilis (Prov. XXVIII). Et B. Jacobus: Scienti, inquit, bonum, et non facienti [(17) 1Kb] ; peccatum est illi (Jac. IV). Ad majoris ergo culpae cumulum pertinet, quemquam scire, quod sequi debeat, et nolle sequi quod sciverit. Quisquis male vivendo a Dei praeceptis recedit; quoties eadem praecepta legendo sive audiendo ad memoriam reducit, a seipso interius reprehensus erubescit; quia bona, quae didicit, opere implere negligit. Unde Psalmista precatur, dicens: Tunc non confundar, cum perspexero in omnibus mandatis tuis (Psal. CXVIII). Ac si diceret: Concede mihi, Domine, in hac praesenti vita sic innocenter vivere, ut cum in lege mandatorum tuorum perspexero, non confundar [Col. 0029C] de mea actione. Nullus sanctarum Scripturarum sensum intelligere poterit, nisi frequenter lectioni studium dederit [(18) 1Kb] . Quanto quisque in sacris eloquiis magis assiduus fuerit, tanto ex eis uberiorem intelligentiam capit; sicut terra quanto amplius excolitur, tanto uberiores fructus profert.

Igitur, charissimi, diligite sapientiam, et sicut ait quidam sapiens: Exaltabit vos: glorificabimini ab ea, cum eam fueritis amplexati (Prov. IV). Temporalis vitae curas omittite, spiritualia internae dulcedinis concupiscite; quia nullatenus plene sapientiam Dei potestis cognoscere, nisi prius vos ipsos a saecularium rerum strepitu perfecte studueritis abstrahere. Unde scriptum est: Sapientiam scribe in tempore otii, et qui minoratur actu, ipse percipit [Col. 0029D] illam (Eccl. XXXVIII). Libros ergo sanctarum Scripturarum studiose legite, negotia saecularis vitae omnino fugite: divina enim Scriptura vitae spiritualis est mensa. Nam, sicut corpus corporalibus reficitur [Col. 0030A] dapibus, ita interior homo, id est anima, spiritualibus vegetatur alimentis; et, sicut corpus moritur sine carnalibus cibis, ita anima sine pabulo evangelicae institutionis. Studium ergo sacrae lectioni sine intermissione impendite, ut in ea quid cavere, quidve oporteat vos agere, possitis agnoscere [(19) 1Kb] . Orationibus a peccatis mundamur, lectionibus vero ad bene operandum instruimur: magna quippe utilitas servis Dei ex lectione et meditatione oritur. Quae enim nescimus, lectione discimus; quae autem didicimus, meditationibus conservamus. Lectio ostendit quid caveamus, vel quid sequamur: unde David in Domino exsultans, dicebat: Lucerna pedibus meis verbum tuum, et lumen semitis meis (Psal. CXVIII). Geminum confert donum lectio [Col. 0030B] sanctarum Scripturarum; sive quia intellectum mentis erudit; seu quod a mundi vanitatibus abstractum hominem ad amorem Dei perducit [(20) 1Kb] . Excitati enim saepe illius sermone subtrahimur a desiderio vitae humanae, atque accensi in amorem sapientiae tanto vana spes mortalitatis hujus nobis vilescit, quanto amplius spes aeterna viruerit. Sacram igitur lectionem prae oculis semper habete, ut ex omni parte circumspecti inimici dolos facilius valeatis cavere. Unde sponsa, id est sancta Ecclesia, in cantico spiritualis amoris suum sponsum, scilicet Christum, laudans, inter caetera loquitur, dicens: Oculi ejus sicut columbae super rivulos aquarum quae lacte sunt lotae, et resident juxta fluenta [Col. 0030C] plenissima (Cant. V) [(21) 1Kb] . Oculi sponsi, id est Christi, viri ecclesiastici sunt, qui scilicet in simplicitate vivunt, et aliis verbo et exemplo viam rectam ostendunt. Super rivulos aquarum esse perhibentur, quia semper in refectione sanctarum Scripturarum conversantur. Lacte sunt loti, quia gratia creatricis Sapientiae, tanquam lacte matris a peccatis per baptismum sunt mundati. Quid enim per fluenta plenissima juxta quae resident intelligimus, nisi sacrae Scripturae profunda et arcana, quae decerpimus, quibus reficimur, dum ea legendo, vel audiendo haurimus. Ad hoc enim juxta fluenta columbae residere solent, ut volantis accipitris umbram in aqua videant, super quam se projicientes avium ungues rapacium sic effugiant. Sic sancti [Col. 0030D] viri in Scriptura sacra fraudes daemonum prospiciunt, et ex descriptione, quam vident, quasi ex umbra hostem cognoscunt: cumque se consiliis Scripturae ex toto committunt, ut videlicet nihil [Col. 0031A] agant, nisi quod ex responso illius audiunt, quasi in aquam se projicientes hosti illudunt. Quae fluenta plenissima esse dicuntur; quia de quibuscunque scrupulis in Scripturis consilium quaeritur, sine minoratione de omnibus ad plenum invenitur.

Legite etiam, charissimi, inter caeteras sanctarum Scripturarum paginas ad eruditionem vestram hunc librum, non quasi a me editum; sed quasi floribus Novi et Veteris Testamenti compositum. Non ego illum dictavi, sed sanctorum Patrum in eo dicta compilavi. Longo enim tempore capitis infirmitate laboravi; et quia nullum quodlibet aliud opus agere poteram, opportunitate reperta, et a domino abbate licentia accepta, Deique me praeveniente, subsequente et comitante gratia, sub sanctorum Patrum mensa [Col. 0031B] ad vestram, ac posterorum utilitatem, atque eruditionem micas collegi, quas vobis, et si non ut debui, saltem ut potui, charitate exigente, in hoc libello praesentavi. Completum itaque video per Dei gratiam in me fuisse, quod B. Paulus ait de se: Cum enim infirmor, tunc fortior sum (II Cor. XII). Hunc ergo librum coram se vestra sanctitas legi faciat, eumque studiose percurrat, ut in eo, quasi in speculo deprehendere possit quid in se coelesti sponso Jesu Christo placeat, vel quid displiceat. Sanctarum enim Scripturarum, ut praediximus, floribus est ornatus, et venerabilium Patrum dictis authenticus. In eo quippe ab ecclesiasticis doctoribus patriarcharum figurae et aenigmata elucidantur secundum regulam verae fidei lege interpretata; historiarum [Col. 0031C] obscuritas declaratur; prophetarum vaticinia explanantur; apostolorum et evangelistarum praeconia exponuntur; catholicae Ecclesiae fides roboratur; Judaeorum perfidia redarguitur; paganorum superstitio, [Col. 0032A] id est idolorum servitus (Ephes. V), deletur; haereticorum pravitas detegitur atque destruitur; philosophorum dogma contemnitur; Christus glorificatur; diabolus condemnatur; antichristi praesumptio et calliditas confunditur; generalis omnium resurrectio praedicatur; judicium futurum in fine mundi praeostenditur; sponsa, id est sancta Ecclesia glorificata Jesu Christo sponso suo in sempiternum adherere, et cum eo regnum perpetuae claritatis ac felicitatis omnino ingredi asseritur.

Praeterea, dilectissimi, si hunc libellum frequenter legere studueritis; si in illo tanquam in speculo studiose inspexeritis; si eum prae manibus assidue habueritis, et lecta ad memoriam reduxeritis; ibi invenietis qualiter vos oporteat vivere et alios docere, [Col. 0032B] superfluas a corde cogitationes expellere, carnem domare, stomachum ab alimentis temperare, spiritum roborare, linguam ab otiosis sermonibus refrenare; detractiones et susurrationes et scurrilia verba vitare; oculos ne vanitatem videant, avertere; aures ne illicita audiant, spinis timoris Dei sepire; opportunis horis orationi incumbere, lectioni insistere, contemplationi divinae vacare, vitia vitare, virtutes cum Dei juvamine sectari; proximos vestros in bono tanquam vosmetipsos amare, Deum in omnibus, imo super omnia diligere.

Habuit hoc opus initium aera MCCXXIII (anno 1185).

Vos etiam deprecor, charissimi, ut apud divinam clementiam pro me indigno preces fundere dignemini, [Col. 0032C] quatenus peccatorum vinculis absolutus vobiscum pertingere valeam ad societatem electorum Dei. Amen.


Explicit prologus.



SERMO PRIMUS. IN ADVENTU DOMINI.

Jeremias a Spiritu sancto edoctus praevidens Christi adventum, ostendit qualiter in primo adventu per Incarnationem venit nobis Christus, ut agnus mansuetus; et in secundo adventu ad judicium, ut fortissimus rex. Et quomodo ad eum nos praeparari debeamus admonet cum peccatorum confusione.[Col. 0031]

[Col. 0031D] Jeremias propheta, fratres charissimi, ex sacerdotali progenie descendens, priusquam in utero formaretur, a Domino, qui vocat ea quae non sunt, tanquam ea quae sunt (Rom. IV), est cognitus; antequam de ventre procederet sanctificatus; et ut virgo permaneret est admonitus, atque ad prophetandum non solum Judaeis, sed et gentibus destinatus. Exstitit enim in prophetando veridicus, in exhortando Judaeos ad poenitentiam severus, in lugendo peccata populi pius, in praevidendo futura mala acutus, in adversa tolerando patiens et rigidus, et inter contribulos conversando mansuetus.

[Col. 0032D] Hic ergo vir tantae sanctitatis tempus humanae restaurationis intuens, adventumque Fili Dei Spiritu sancto edoctus praevidens, ad consolationem humani generis Deo sibi praedicente loquitur, dicens: Ecce dies veniunt, dicit Dominus, et suscitabo David germen justum; et regnabit rex, et sapiens erit et faciet judicium et justitiam in terra: et hoc est nomen, quod vocabunt eum, Dominus justus noster (Jer. XXIII). Germen justum Verbum est Deo Patri semper coaeternum; in tempore autem ex Virgine Maria, quae de radice David descendit, caro factum. Congrue etiam germen justum dicitur, de justitia cujus Propheta [Col. 0033A] sic loquitur; Justus Dominus, et justitias dilexit; aequitatem vidit vultus ejus (Psal. X). De hoc etiam rege ejusque nomine et de ejus justitia Joannes evangelista loquitur, dicens in Apocalypsi sua: Vidi coelum apertum, et ecce equus albus, et qui sedebat super eum, vocabatur Fidelis et Verax, et justitiam judicat, et pugnat; nomen vero ejus vocabatur Verbum Dei: habebat autem in vestimento et in femore suo scriptum: Rex regum, et Dominus dominantium (Apoc. X) [(22) 1Kb] . Equum, quem dicit album, corpus Christi est ex virginali utero sine peccato assumptum. Et qui sedebat super eum, Dominus majestatis est, scilicet Dei Patris Verbum. Et, vocabatur Fidelis et Verax: de illo enim dicitur: Deus fidelis, in quo non est iniquitas (Deut. XXXII). Et, justitiam judicat, [Col. 0033B] et pugnat; de illo namque scriptum est: Deus judex justus fortis et patiens (Psat. VII). Pugnat enim ad liberandum nos ab inimicis nostris: patiens est enim sustinendo ea, quae in ipso peccavimus. Habebat autem in vestimento et in femore suo scriptum: Rex regum, et Dominus dominantium. Vestis Christi corpus est quod assumpsit. In femore autem propago generationis intelligitur; illius namque persona ex divina consistit atque humana substantia. In vestimento igitur et in femore nomen scriptum legimus, quia in sacramento corporis Christi divinitatem et humanitatem cognoscimus. Omnes ergo qui per fidem Christi filii Dei nuncupantur, hunc esse Regem regum et Dominum dominantium assidua confessione testantur. Regnabit ergo rex [Col. 0033C] iste, et sapiens erit, et faciet judicium et justitiam in terra (Jer. XXIII); quia in judicio non despiciet personam pauperis, nec honorabit vultum potentis (Eccli. XXXV). Rex iste non secundum visionem oculorum judicabit, neque secundum auditum aurium arguet, sed judicabit in justitia pauperes, et arguet in aequitate pro mansuetis terrae. Quare? quia justitia est cingulum lumborum ejus, et fides cinctorium renum ejus. Habitabit lupus cum agno, et pardus cum haedo accubabit (Isai. XI). Per lupum raptores, per agnum vero innocentes intelligimus. Lupus ergo cum agno habitat, quando raptores quique et impii a sua pravitate conversi cum innocentibus in unum conveniunt ad Ecclesiam Christi. Lupus cum agno habitat [Col. 0033D] cum perversi, qui prius ab Ecclesia praedam rapere solebant, nunc in melioribus commutati moribus, cum mansuetis atque humilibus in Ecclesia Christi simul habitant. Sequitur: Et pardus cum haedo accubabit. Pardus quia in se colores habet varios, significat subdolos et in fide Christi imperfectos. Haedus vero, quia lascivum est animal, insinuat peccatores et libenter vitia appetentes. Pardus igitur cum haedo accubat; quia peccatores et subdoli simul in Ecclesia Christi sunt permisti.

Iterum subjungit, dicens: Vitulus, et leo, et ovis simul morabuntur, et puer parvulus minabit eos (ibid.). In vitulo Ecclesiae sacerdotes figurantur; in leone [Col. 0034A] autem potestates saeculi, reges videlicet et principes populi demonstrantur. Leo Graece, rex interpretatur Latine: congrue scilicet; quia, sicut rex potentior est omnibus populis, ita leo fortior est omnibus bestiis; et sicut universi populi regem timent, ita ut praecepta illius praeterire non audeant, sic universae bestiae leonem formidant; ita ut signum quod ipse cauda fecerit, transgredi nullatenus praesumant. Ovis significat humilem populum ac simplicem Deoque devotum. Recte ergo dicitur: Vitulus et leo et ovis simul morabuntur; quia et Ecclesiae rectores saeculique potestates atque universae fidelium plebes in Ecclesia simul Dei praecepta audiunt; ejusque sacramenta, videlicet baptismum, poenitentiam et corpus Christi in commune suscipiunt. Et puer parvulus [Col. 0034B] minabit eos. Ille utique puer minabit, id est reget eos, de quo idem [(23) 1Kb] Isaias ait: Parvulus natus est nobis, et filius datus est nobis (Isai. IX). Ipse nihilominus, qui pro nobis parvulus nasci dignatus est in terra, ipse ut bonus pastor gregem suum minat ad pascua semper virentia.

Leo ut bos comedet paleas, delectabitur infans ab ubere super foramine aspidis (Isai. XI). Per leonem, sicut jam superius dictum est, reges et principes saeculi figurantur. Ibi ergo, hoc est intra sanctam Ecclesiam leo ut bos paleas comedit, dum reges et principes populi sicut et rectores Ecclesiae sacramenta percipiunt verae fidei. Leo ut bos vescitur paleis; quia in sancta Ecclesia principes plebis communem habent ordinem cum subjectis. Etiam [Col. 0034C] subditur: Et delectabitur infans ab ubere super foramine aspidis; et in caverna reguli manum suam mittet (ibid.). Iste infans Dominus Jesus Christus est, quem semper Virgo Maria genuit, suisque sacratissimis uberibus infantem lactavit. Aspis vocatur, eo quod morsu venena immittat, et occidat. Per aspidem ergo venenosum scilicet serpentem gentiles designantur, qui, praedicantibus apostolis, contra Christum venenosa, id est sacrilega verba loquebantur. Nunc autem gentiles ab idolorum errore conversi gratanter gloriam praedicant parvuli Jesu Christi.

Delectatur ergo infans, scilicet Dominus Jesus Christus, super foramine aspidis, id est super praedicationem gentilium, dummodo eum libentissime laudant, [Col. 0034D] qui illum ante conversionem blasphemare solebant. Sequitur: Et in caverna reguli, qui ablactatus fuerit, manum suam mittet (ibid.) [(24) 1Kb] . Basiliscus Graece, regulus interpretatur Latine: regulus diminutivum nomen est a rege, et dicitur regulus ac si dicatur rex parvulus: est enim serpens parvulus liniatus albis maculis, longitudine semipedis, videlicet habens dimidiam partem pedis. Et ideo basiliscus interpretatur regulus; quia, sicut leo rex est omnium bestiarum, ita basiliscus rex est omnium serpentium. Caeteri vero serpentes a facie illius fugiunt; quia statim ut eos viderit. solo visu atque olfactu illos occidit: nam et hominem si aspiciat, statim illum [Col. 0035A] necat: nulla siquidem avis volans ejus aspectum illaesa transit; sed quamvis procul sit, ejus ore atque anhelitu combusta mortua cadit; tamen basiliscus a mustellis vincitur, quas illic homines in cavernis projiciunt, ubi ipse delitescit atque versatur.

In hoc loco basiliscus, id est regulus diabolum significat: caverna quippe reguli corda sunt infidelis populi, in quibus ille tortuosus serpens, scilicet diabolus quiescebat ab initio saeculi. In caverna ergo reguli qui ablactatus fuerit, scilicet Dominus noster Jesus Christus, qui ut infans est ablactatus, manum suam misit, quando diabolum de cordibus infidelium captivum extraxit; eumque in inferno, ne in monte sancto ejus, qui est Ecclesia, noceret, religatum damnavit; sicut eidem Jesu Christo Psalmista [Col. 0035B] adventum ipsius praevidens, dixit: Super aspidem et basiliscum ambulabis, et conculcabis leonem et draconem (Psal. XC).

Omnia ista nomina congruenter diabolo sunt aptata: ipse quippe venenatissimus serpens aspis est, dum occulte percutit; basiliscus est cum palam venena diffundit; leo est, dum persequitur humanum genus, et rapit; draco est, dum negligentes impie atque insatiabiliter deglutit. Verum haec omnia sub pedibus Domini nostri Jesu Christi in ejus adventu prostrata fuerunt ac destructa. Adhuc etiam Isaias, quod secundum carnem ex semine David natus est Christus, sic ait in consequentibus: In die illa radix Jesse, qui stat in signum populorum, ipsum gentes deprecabuntur et erit sepulcrum ejus gloriosum (Isai. XI). [Col. 0035C] In signum stat radix Jesse populorum, quia Christus qui de radice Jesse descendit, in frontibus eorum signum crucis imposuit. Ipsum gentes deprecabuntur: quod jam cernimus totum fuisse completum. Sepulcrum autem ejus in tantum est gloriosum, ut excepto quod per mortem ejus redempti gloriam illi exhibemus; etiam locus ipse coruscans miraculis gloriae suae causa ad se omnem pertrahat mundum.

Item rursus, Isaia testante ore prophetico, de Moab testimonium perhibetur, nascente Christo: Ponam, inquit . . . . super . . . . . his, qui fugerunt de Moab leonem, et reliquiis terrae (Isai. XV). Et iterum: Emitte agnum, Domine, dominatorem terrae, de petra [Col. 0035D] deserti ad montem filiae Sion (Isai. XVI). De hac enim gente Moabitarum egressus est Agnus immaculatus, qui tollit peccata mundi (Joan. I), qui et dominatur in universo orbe terrarum. Significat Ruth petra deserti, quae destituta morte mariti sui de Booz genuit Obed; Obed genuit Jesse; Jesse genuit David regem; et de stirpe David natus est Christus (Matth. I). Montem autem filiae Sion, aut historialiter ipsam urbem Jerosolymam dicit; aut juxta tropologiam, Ecclesiam in speculo, id est in virtutum sublimitate collocatam.

Hucusque, fratres charissimi, prophetias de primo adventu Christi ad memoriam reduximus; [Col. 0036A] nunc autem necesse est, ut de secundo ejus adventu aliquid dicamus. In primo adventu Dominus noster Jesus Christus venit humilis; in secundo quippe veniet terribilis. Venit in primo adventu, quasi agnus mansuetus (Jer. XI); in secundo autem veniet, quasi rex fortissimus (Dan. XI). In primo adventu mundum visitavit in multa mansuetudine; in secundo vero mundum judicaturus veniet in magna severitate. In primo adventu exivit a Patre, et venit in hunc mundum seminare semen suum (Matth. XIII); veniet in secundo exigere a nobis sui seminis fructum centuplum (Luc. VIII). In primo adventu sicut homo peregre proficiscens nobis servis suis tradidit bona sua (Matth. XXV); in secundo autem veniet exquirere a nobis talentorum [Col. 0036B] suorum geminata lucra, et ut bene operantes pro apportato lucro remuneret, servos autem a bono opere torpentes atque negligentes damnet (ibid.)

Quid ergo, fratres dilectissimi, in ejus terribili adventu dicturi sumus, qui de manu illius tanta et tam innumerabilia bona percepimus, dum ea indigne expendimus? aut quam excusationem in die districti examinis illius praetendere valebimus, qui de talentis ab eo acceptis non solum lucra non reportamus, sed etiam, quod est gravius, ea in terra abscondimus [(25) 1Kb] ? Talenta in terra est abscondere, dona Dei, videlicet, visum, auditum, gustum, odoratum, et tactum in terrenis actibus implicare. Nonne talentum in terra abscondimus, quando oculos a sacrae Scripturae lectione suspendimus, et eos [Col. 0036C] in his quae contraria sunt animabus nostris, defigimus? An etiam non abscondimus talentum in terra, cum auditum avertimus, ne audiamus Dei praecepta, et libenter audimus turpia ac noxia verba? Aut non talentum in subterraneo specu occultamus, dum, despectis cibis communibus, delicatiores atque accuratius praeparatos cibos eligimus? Talentum etiam in terra operimus, cum suavitatem et dulcedinem divinae contemplationis vilipendimus, et odoramenta transeuntium rerum delectabiliter exquirimus. Etiam Domini pecuniam abscondimus in terra, quando manus nostrae, quae debuerant operari bona ac Deo placita, polluuntur tangendo mollia et suavia, et, quod est gravius, nefanda.

[Col. 0036D] Quid igitur in die illa poterimus respondere, cum Dominus nobiscum rationem coeperit ponere, et de talentis nobis traditis duplicata lucra exigere? (Matth. XVIII.) Nos miseri quid in die illa dicturi sumus, qui in primo gradu innocentiam amisimus, virginitatem perdidimus, castitatem polluimus, vota quae Deo vovimus nunquam plene reddidimus, ordinem non servavimus, lites et odia adversus fratres nostros concitavimus, murmura et scandala amavimus, otiosas atque inutiles fabulas dileximus, carnalia desideravimus, spiritualia negleximus? Si enim in die illa vix salvabitur justus, nos indigni, qui tam perverse et tam inordinate viximus, ubi [Col. 0037A] apparebimus? aut quomodo poterimus esse in die illa securi, ubi etiam de otiosis verbis rationem sumus reddituri? (Matth. XII.) aut qualiter vultum tanti judicis ferre poterimus in die illa, ante cujus conspectum ignis praecedet, et in circuitu ejus temtempestas discurret valida? (Psal. XLIX.)

Igitur, fratres dilectissimi, antequam dies judicii appareat, antequam mors nos praeveniat, antequam tenebrae nos involvant, antequam tartara nos rapiant, antequam nos tenebrosus turbo possideat, priusquam ille justissimus atque terribilis judex adveniat, faciem ejus in confessione, in jejuniis, in vigiliis, in orationibus praeveniamus, et cum omni devotione ploremus in conspectu ejus (Psal. XCIV), trementesque cum Propheta clamemus, dicentes: [Col. 0037B] Non intres in judicium cum servis tuis, Domine; quoniam in conspectu tuo nullus per se justificabitur homo (Psal. CXLII); nisi per te illis omnium [Col. 0038A] peccatorum tribuatur remissio (Offic. in Exseq. mort.). Nos ergo, fratres et domini mei, dum adhuc in corpore vivimus (II Cor. V), peccata et vitia lacrymis abluamus; mores vitae nostrae in melius corrigamus; proximis nostris veram charitatem exhibeamus; vota nostra Deo sine fraude persolvere studeamus, atque ad ipsum Dei Filium, qui in primo adventu nos redemit, et in secundo judicem omnium hominum exspectamus, corda nostra cum gemitu erigamus, ut in illo terribili atque gloriosissimo adventu suo non permittat nos perire cum peccatoribus, sed ut illam dulcissimam vocem cum electis mereamur audire ex ore ejus: Venite, benedicti Patris mei, possidete praeparatum vobis regnum a constitutione mundi (Matth. XXV). Quod ipse [Col. 0038B] praestare dignetur, qui cum eodem Patre, et Spiritu sancto in Trinitate perfecta vivit, et regnat Deus per omnia saecula saeculorum. Amen.



SERMO SECUNDUS. IN ADVENTU DOMINI II.
[Col. 0037]

Intendit in hoc sermone quomodo disposuit liberare genus humanum de jugo servitutis hostis antiqui per Christi adventum, quem per prophetas praedixerat; et si sterilis tempore aliquo Ecclesia existeret, nunc vero fecunda cum Judaeorum confusione convocans omnes gentes ad cultum suae divinitatis; quia per Virginem Deus natus in carne apparuit hominibus, ut viam salutis aperiret fidelibus

[Col. 0037C] Volo, fratres charissimi, vos scire, quia Deus, sicut naturaliter est omnipotens, ita naturaliter est benignus et clemens; summe fortis et sapiens est in suis operibus, et in misericordia copiosus. Omnia gubernat, regit, et continet solus; et miserationes ejus super omnia opera ejus (Psal. CXLIV). Deus igitur benignus et clemens diuturnam humani generis servitutem, qua ab antiquo hoste crudeliter premebatur, intuens, eumque misericorditer liberare disponens per prophetam ad consolationem illius loquitur, dicens: Confortamini, manus fatigatae, et genua debilia roborate. Qui pusillanima [(26) 1Kb] estis mente convalescite; quia ecce venit Deus ipse captivitatis vestrae (Isai. XXXV); jugum videlicet dirae servitutis, jugum miseriae et infelicitatis, [Col. 0037D] quo eum sibi subdiderat antiquus hostis per culpam primi hominis [(27) 1Kb] . Tam crudeliter enim ille totius malignitatis actor [(28) 1Kb] humanum genus per quinque saeculi aetates afflixit, ut neque oblatio, neque incensum, neque sacrificium, neque holocaustum alicujus patriarchae vel prophetae eum de manu inferni liberare potuerit. Unde Isaias quaerimoniam faciendo ait: Omnes justitiae nostrae quasi pannus menstruatae mulieris sunt (Isai. LXIV). Quidam etiam sapiens ait de hoc crudelissimo jugo quasi condolendo: Grave jugum super filios Adam [Col. 0038C] a die nativitatis eorum usque in diem sepulturae illorum in matrem omnium (Eccli. XL.), id est in terram.

De hoc iterum jugo durissimo tempus humanae reparationis [(29) 1Kb] propheta intuens aiebat congratulando: Computrescet jugum a facie olei (Isai. X). Oleos Graece, misericordia interpretatur Latine: a facie igitur olei, id est misericordiae Redemptoris nostri jugum nostrae captivitatis computruit; quia misericorditer humanitatem nostram suscepit, qua antiquum hostem prostravit, et nodosa peccatorum lora, quibus astricti tenebamur, disrupit. Jeremias etiam humanum genus de hostis antiqui imperio quandoque liberari, divinaeque subjici servituti praevidebat, cum, jubente Domino, proclamabat: [Col. 0038D] Et erit in die illa, ait Dominus exercituum: conteram ejus jugum de collo, et vinculum illius disrumpam, et non dominabuntur amplius ei alieni; sed serviet Domino suo, et David regi suo (Jer. XXX), id est Christo. David quippe jam erat mortuus, sed de stirpe ipsius Christus erat nasciturus. David siquidem interpretatur manu fortis, quia fortissimus fuit in praeliis (I Reg. XVII). Ipse etiam desiderabilis in stirpe scilicet sua exstitit, illum praefigurans, de quo propheta cecinit, cum ait: Veniet desideratus cunctis gentibus (Agg. II); Dei videlicet Filius, [Col. 0039A] qui patribus veteris testamenti in spiritu fuerat praeostensus. Congrue igitur in hoc loco David Christum significat, qui voluntate Patris ad singulare certamen contra antiquum hostem descendit; quo expugnato, vasa illius, corda scilicet hominum, in quibus antea habitaverat, diripuit, ad se videlicet convertit, eumque catenis igneis in profundum inferni religavit, praedamque ipsius, id est sanctas animas, quae illic ab eo captivae detinebantur, secum ad coelos reportavit.

Quamvis Deus ab initio saeculi per prophetas adventum Filii sui praedixerit, per oracula intimaverit, per verissimos testes firmaverit; tamen Judaica gens nec illorum testimonia suscipit, nec prophetarum verbis fidem tribuit. O infelices Judaei! [Col. 0039B] quousque de adventu Christi increduli permanetis, qui vos filios Abrahae esse dicitis? Nonne et Abrahae, ex cujus femore genus vestrum processit, sedenti in convalle Mambre in ostio tabernaculi, Dei Filius adventum sui praeostendit, quando tres vidit, et unum adoravit? Cumque elevasset oculos suos, apparuerunt ei tres viri stantes juxta eum: quos cum vidisset . . . adoravit . . . et ait: Domine, si inveni gratiam in oculis tuis . . . laventur pedes vestri, et requiescite sub arbore hac . . . Et abiit Abraham . . . ad Saram [(30) 1Kb] , et jussit eam . . . subcinericios panes facere . . . quos apposuit illis cum vitulo, quem paraverat; similiter et lac et butyrum: ipse autem stabat juxta eos sub arbore. Cumque comedissent, dixerunt: Ubi est Sara uxor tua? At ille: Ecce, inquit, in tabernaculo [Col. 0039C] est. Cui dixit: Revertens veniam ad te tempore isto, et habebit Sara filium. Quo audito, Sara risit (Gen. XVIII).

[(31) 1Kb] Notandum quippe quod Abraham triplicem habeat figuram in semetipso. Primam Salvatoris, quando, relicta congregatione [(32) 1Kb] sua, venit in hunc mundum; secundam Dei Patris, quando immolavit unicum filium suum; tertiam vero, quae in hoc loco est, figuram gestavit sanctorum, qui adventum Christi cum gaudio susceperunt. Tabernaculum autem illud Abrahae ipsa Jerusalem habuit, ubi pro temporalibus prophetae et apostoli habitaverunt; ubi et primum Dominus adveniens, a credentibus exceptus, ab incredulis vero in ligno est [Col. 0039D] suspensus. In tribus autem viris, qui venerunt ad illum, Domini Jesu Christi praenuntiabatur adventus; cum quo duo angeli comitabantur, quos plerique Moysem et Eliam accipiunt: unum, priscae legis latorem, qui per eamdem legem adventum Domini indicavit; alium, qui in fine mundi est venturus, et secundum Christi adventum denuntiaturus, atque ejus Evangelium Judaeis et gentibus praedicaturus. Unde et in monte dum Dominus [Col. 0040A] fuisset transfiguratus, ii duo, Moyses scilicet et Elias cum eo visi sunt ab apostolis ipsius (Matth. XVII). Quod vero Abraham tres videns, unum adoravit, Dominum Salvatorem ostendit, cujus adventum videre desideravit, juxta quod ipse Dominus in Evangelio ait: Abraham exsultavit, ut videret diem meum: vidit, et gavisus est (Joan. VIII).

Tunc procul dubio futuri mysterium sacramenti aspexit, quando tres vidit, et unum adoravit: unde et pedes eorum lavit (Joan. XIII), ut lavacri purificationem demonstraret futuram in extremo, quam suis fidelibus largiturus erat Christus in baptismo; pedes enim novissima significant. Siquidem praeparat et [(33) 1Kb] convivium, vitulum scilicet saginatum (Luc. XV). Iste autem vitulus tener saginatus, [Col. 0040B] Domini Jesu Christi est corpus, qui in Evangelio occiditur pro peccatoribus. In apparatu etiam hujus convivii butyrum et lac apposuit cum carne vituli. Lac quippe figuram habuisse priscae legis Apostolus noster annuntians, dicit quibusdam discipulis adhuc in fide teneris: Lac vobis potum dedi, non escam: nondum quidem poteratis, sed nec nunc quidem potestis (I Cor. III). Tradiderat enim legis mandatum quasi lac de uberibus duarum tabularum expressum, hoc est fidei testimonium; necdum enim poterat infantia illorum sensus accipere solidam et robustam escam evangelicae doctrinae.

Butyrum autem uberrimum et pinguissimum est Evangeliorum testimonium, quod vituli oleum fidelibus datur in signum: sed proinde Abraham edendum [Col. 0040C] apposuit vitulum cum butyro et lacte (Gen. XVIII); quia nec corpus Domini quod est vitulus, sine legis lacte; nec lac legis sine butyro, id est sine Evangelii testimonio potest esse. Tria autem sata, unde subcinericios panes fecit Sara (Ibid.), trium filiorum Noe imaginem indicarunt, ex quibus natum est omne genus humanum, qui divinae credentes Trinitati, ex qua baptismatis, per Ecclesiam, cujus imago erat Sara, essent conspergendi, et in uno pane corporis Christi redigendi. Haec sunt illa tria sata, quae mulierem novimus in Evangelio fermentasse secundum Domini verba (Matth. XIII). Quia vero Dominicus sermo satum, mensuram videlicet frumenti, ad memoriam reduxit; vestrae dilectioni [Col. 0040D] charitas me latius de mensuris frugum, vini et olei scribere coegit.

Mensura [(34) 1Kb] proprie vocata, quod ea fruges mensurentur atque frumentum, id est humida et sicca, ut modii, urnae et amphorae. Mensurarum pars minima cochlear, quod est dimidia pars drachmae appendens seliquas novem; quod triplicatum, conculam facit. Concula drachma una et dimidia adimpletur. Cyathi pondus decem drachmis appenditur. [Col. 0041A] Acetabulum quarta pars eminae est duodecim drachmas appendens. Cotula emina est habens cyathos sex. Emina autem libram unam appendet, quae geminata sextarium reddet. Sextarius duarum librarum est, qui bis assumptus, nominatur bilibris. Assumptus quater Graeco nomine conix. Quinquies complicatus quinarem, sive gomor facit; adjicere sextum, regium reddit. Nam congium sex metitur sextariis; a quo et sextarii nomen dederunt. Metrum enim mensuram liquidorum dicunt, et inde appellata metreta. Dicitur et urna, et amphora, et reliqua hujusmodi nomina mensurarum; tamen a denarii numeri perfectione nomen accepit. Metrum ad omnem mensuram pertinet: metrum enim Graece, mensura dicitur Latine. Modius dictus, [Col. 0041B] ab eo quod fit suo modo perfectus. Est autem mensura librarum quadraginta quatuor, sextariorum viginti duorum. Satum, genus est mensurae juxta morem Palaestinae provinciae, unum et dimidium modium capiens, cujus nomen ex Hebraeo sermone tractum est. Est et aliud satum mensura sextariorum viginti duorum capax, quasi modius. Batus mensura est capiens quinquaginta sextaria. Urna mensura est, quam quidam quartarium dicunt. Cadus Graeca amphora est continens urnas tres. Gomor quindecim modiorum onus appenditur. Corus triginta modiis adimpletur. Idcirco has, dilectissimi, mensuras descripsimus vobis, ut facilius cum eas in sacris inveneritis Scripturis cujus qualitatis, quantitatis et ponderis sint cognoscere [Col. 0041C] valeatis. Sequitur.

[(35) 1Kb] Azymi autem panes dicuntur fuisse quos Abraham apposuit, eo quod sine fervore perversae doctrinae unitatem credentium oporteat esse. Ideo autem fuerunt subcinericii, ut per poenitentiam praeteritorum delictorum Spiritus sancti vapore decocti, velut esca beneplacita Deo, acceptabiles efficiantur fideles populi. Sub arbore autem sedisse, signum erat passionis Dominicae, cujus ipsi Moyses scilicet et Elias sunt praedicatores et prophetae. Quod autem sterili Sarae filium promittit Deus, veniam, inquit, circa istud tempus (Gen. XVIII), non significat de temporibus, sed de qualitate sui adventus, quando per Filium repromissum fidelis erat [Col. 0041D] populus nasciturus. Sara enim sanctae Ecclesiae gerebat personam, cui sic ait Dominus per prophetam: Laetare, sterilis, quae non paris, erumpe et clama, quae non parturis; quoniam multi filii desertae, magis quam ejus, quae habet virum (Isa. LIV; Galat. IV). Sterilis haec gentilitas erat, quae Deo filios non pariebat, quia nec legem nec prophetas habebat; nunc autem plures quam Synagoga generat, quae se Deum habere virum putat; vel Ecclesia, quae in Judaeis deserta erat; quia, adveniente Domino, filios ei non pariebat: ut referamus haec ad Ecclesiam, tam ex Judaeis, quam ex gentibus congregatam, quae sterilis permanebat.

[Col. 0042A] Tempore illo virum habere videbatur Synagoga, eratque in filiis fecunda; sancta vero Ecclesia usque ad adventum Christi permansit quasi infecunda et a viro destituta. In adventu quippe Redemptoris nostri infirmata est Synagoga; et in filiis sancta Ecclesia fecunda est effecta; quia propter incredulitatem et duritiam cordis a viro suo, scilicet Jesu Christo, est separata, et ab eo sancta Ecclesia benignissime suscepta: cui et filios gignere ex incorrupto utero non cessat, quia in fide virgo et casta perseverat. Unde est illud: Sterilis peperit plurimos: et quae multos habebat filios, infirmata est (I Reg. II). Sterilis peperit plurimos, scilicet sancta Ecclesia; et quae multos habebat filios, infirmata est, videlicet Synagoga, cui rursus Isaias propheta: [Col. 0042B] Dilata locum tentorii tui, et pelles tabernaculorum tuorum extende, ne parcas (Isa. LIV). Ac si diceret: Dilata locum tentorii tui, non in Judaea tantum, sed per universum mundum; et pelles rubricatas, scilicet martyres, et hyacinthinas extende: ne parcas, id est praedicatores coelestia contemplantes, et Ecclesiam protegentes. Longos, inquit, fac funiculos tuos, praecepta divina custodiens; et clavos tuos consolida (ibid.), rationem videlicet et intellectum, quibus praecepta consistunt. Iterum addidit, dicens: Ad dexteram et ad laevam penetrabis, et semen tuum gentes haereditabit (ibid.). Quasi diceret: O sterilis Ecclesia, ad dexteram penetrabis, bona operando; et ad laevam, mala cavendo: et semen tuum gentes haereditabit, scilicet sancti apostoli, de quibus dicitur: [Col. 0042C] Nisi Dominus exercituum reliquisset nobis semen (Isa. I), videlicet sancti Evangelii; et civitates, gentes scilicet vel ecclesias a Deo prius derelictas, inhabitavit (Isa. LIV) per gratiam Christi. Iterum subjungit, dicens: Noli timere erubescentiam, quia non confunderis sicut antea; neque erubesces; non enim te pudebit, quia confusionis adolescentiae tuae, in aedificatione scilicet turris Babylonis, oblivisceris; et opprobrii viduitatis tuae, per fidem viro tuo sociatam, non recordaberis amplius; quia dominabitur tui, qui fecit te (ibid.); non idola, quae ad tui damnationem illicitis venerata est sacrificiis.

Cum turris Babyloniae, Babel scilicet, aedificaretur [Col. 0042D] gentilitas, quam Deus sibi desponsaverat in Noe et filiis ejus, quasi in adolescentia fornicans a Domino relicta usque ad tempus incarnationis: Judaica plebs electa; et ideo illa vidua, ista maritata. Unde est illud: Pars autem Domini populus ejus: Jacob funiculus haereditatis ejus (Deut. XXXII). Unde per Zachariam dicitur: Assumpsi duas virgas: unam vocavi decorem, gentes scilicet in Noe et filiis ejus; alteram funiculum (Zach. XI), videlicet Judaeos, quos elegit sibi Dominus in confusione linguarum, id est in familia Heber, a quo Hebraei vocantur populi Judaeorum. Unde ibi dicitur: Et succidi a cultu meo virgam quae dicitur decus, et adhibui illam quae [Col. 0043A] vocatur funiculus (Zach. XI). Iterum Isaias ad consolationem Ecclesiae loquitur, dicens: Dominus exercituum nomen ejus, et Redemptor tuus sanctus Israel, in sanguine videlicet Passionis sanctificans fideles. Deus omnis terrae vocabitur, non Judaeae tantum, quia ut mulierem derelictam, scilicet a Deo, et moerentem spiritu, id est, toto corde post [(36) 1Kb] poenitentem vocavit te Dominus (Isa. LIV), te videlicet a se aversam. Mulier ergo derelicta gentilitas fuit, quae prius cum idolis fornicata, a Domino recessit; postea vero misericorditer ab eo vocata de praeteritis culpis poenitentiam agens, ad eum devote accessit. Potest etiam haec et ad animam peccatricem referri, quae abjecta a Deo sit, non ex odio, sed ex dispensatione; ut pressa malorum pondere revertatur [Col. 0043B] ad virum pristinum; et perdita substantia, virtutum scilicet, non desperet de patris clementia, qui filio revertenti annulum, stolam, osculumque porrigit cum misericordia.

Hucusque, dilectissimi, de sterilitate et fecunditate sanctae Ecclesiae locuti sumus: iterum necesse est ut ad historiam Abrahae redeamus, de qua paulo longius recesseramus. Sara, ut Scriptura ait, risit quando ei Dominus filium promisit [(37) 1Kb] . Risus tamen illius non dubitatio, sed est prophetia aestimandus. Qui risus duplicem habet significationem, sive quod risus futurus incredulis foret Christus, sive quod omnes inimicos suos in judicio suo esset derisurus. Unde et ipse, qui de Sara est natus, vocatur risus; quia Dei Filius Judaeis est scandalum, [Col. 0043C] stultitia vero gentibus (I Cor. I). Isaac enim ex Hebraea lingua in Latinum sermonem interpretatur risus; quia videlicet risit Sara, quando ei a Domino fuit promissus. Rursus idem Isaac promittitur filius in gentem magnam futurus: et benedicentur in eo, ait, omnes gentes terrae (Gen. XXII). Quibus verbis duo historialiter illi promissa sunt, gens videlicet Judaeorum secundum carnem, et omnes gentes secundum fidem. Procul dubio in semine ejus, hoc est in Christo, benedictae sunt omnes gentes terrae; quaecunque ante saecula a Deo Patre ad aeternam vitam sunt in ipso praedestinatae.

Taceant ergo Judaei, erubescant haeretici, obmutescant blasphemi, qui in sua usque hodie malitia [Col. 0043D] perseverantes negant in carnem venisse Filium Dei pro salute mundi. Sed quomodo nobis praedicantibus veritatem incarnationis Christi credere poterunt, qui patriarchas et prophetas suos adventum illius praenuntiantes audire contemnunt? Hanc caecitatem Judaeorum pessimam Moyses legislator designabat, quando velata facie de monte descendebat, et senioribus verba Domini narrabat [(38) 1Kb] . Quod vero descendens Moyses denuo facies ejus glorificata videtur, sed tamen velamine tegitur; hoc significavit, ut ostenderet eamdem legem mystico esse velamine coopertam, tectamque infidelibus [Col. 0044A] et occultam. Sermo quippe legis habet gloriam scientiae secretam in sanctis; habet etiam lex duorum testamentorum cornua, quibus contra falsitatis dogmata incedit armata. Cum enim Moyses legitur, velamen est positum super cor eorum; et manifeste dum legentes scripturam prophetarum, per nimiam stoliditatem cordis carnaliter accipiunt mysticos sensus praeceptorum, tota facies Moysi quodam tegitur velamine, ita ut non possint loquentis gloriam legis intelligere, nec sustinere: sed si conversi non fuerint ad Deum, non auferetur velamen de cordibus eorum, et occidens littera morietur, spiritus vero vivificans suscitabitur. Deus enim spiritus est (II Cor. III), et lex spiritalis est (Rom. VII). Unde et David orabat in Psalmo: [Col. 0044B] Revela oculos meos, et considerabo mirabilia de lege tua (Psal. CXVIII).

Dominus ergo, sicut jam superius dictum est, qui voluntate Patris periclitanti subvenire humano generi decrevit, ejusdem sui adventus multis modis figuras et signa certissima eidem populo, ex cujus semine nasciturus erat, praeostendit. Nonne illum Dei Filium in hunc mundum venturum, Jesus Nave dux populi Israel praefigurabat, cum ad explorandam Jericho civitatem duos viros mittebat [(39) 1Kb] ? Iste Jesus mittit duos exploratores ad Jericho urbem, qui apud Rahab, mulierem videlicet meretricem, acceperunt mansionem. Jesus ille dux populi in semetipso Dominum Jesum Christum venturum [Col. 0044C] facto significabat, et vocabulo ostendebat. Jericho autem civitas mundum istum ostendit, ad quem Dominus Jesus Christus ad scrutandos mores hominum duo testamenta direxit: nam ut in hoc mundo plenius comprobaret fidem credentium aut pervicaciam rebellium, quasi duos exploratores destinavit ante judicii sui adventum, legem scilicet et Evangelium; Rahab vero typum tenet Ecclesiae in actibus suis, quae de extraneis gentibus congregata est atque alienigenis, quae et antea vivens in desideriis carnis fornicabatur in idolis (Judic. VIII). De talibus ait Dominus: Quia publicani et meretrices praecedunt vos in regnum Dei (Matth. XXI), ut Matthaeus videlicet et Maria, praedicationem scilicet devote suscipiendo, et secundum Joannis praedicationem [Col. 0044D] dignos poenitentiae fructus faciendo.

Hos igitur duos exploratores Domini, scilicet duo testamenta, sola apud se suscepit et fideliter conservat Ecclesia; summopere studuit ut illos non proderet, ipsa potius periclitari optans, dummodo illaesos ac salvos salvaret. Mulier illa, scilicet Rahab, civitatem casuram praesciebat; sancta vero Ecclesia mundum casurum firmiter credit, nec dubitat; sancta Ecclesia pro se ac suorum omnium salute pactum cum exploratoribus, id est cum testamentis Domini fecit; et in domo sua coccum, hoc est in semetipsa signum passionis et sanguinis Christi [Col. 0045A] reverenter ac fideliter imposuit. Extra hanc sanctam Ecclesiam quisquis inventus fuerit, ruinam saeculi atque incendium nulla ratione vitabit. Hic ergo fides catholicae Ecclesiae confirmatur, dum non solum Christus in Veteri Testamento nasciturus praenuntiatur, sed etiam illius vocabulum gloriosum (Deut. XXVIII), scilicet Jesus, manifestissime praedicatur. Jesus Hebraice Salvator interpretatur Latine; de quo novimus prophetam dixisse: Clamabunt ad Dominum a facie tribulantis, et mittet eis Salvatorem et propugnatorem, qui liberet eos (Isa. XIX). A facie, inquit, tribulantis, id est antiqui hostis; et mittet eis Salvatorem et propugnatorem, scilicet Filium Dei et hominis, qui salvet et liberet eos de manu ejusdem crudelissimi hostis, [Col. 0045B] sive raptoris. Procul dubio Dominus Jesus Christus in adventu suo captivatorem humani generis expugnavit, eumque igneis vinculis religavit, et ad suae cultum divinitatis omnes gentes vocavit. Quod in spiritu praevidens David propheta, sic ait: Reminiscentur et convertentur ad Dominum universi fines terrae (Psal. XXI). Iterum subjungit, dicens: Et adorabunt in conspectu ejus universae familiae gentium (ibid.); et rursum: Cantate Domino canticum novum; quia mirabilia fecit. Notum fecit Dominus Salutare suum; ante conspectum gentium revelavit justitiam suam (Psal. XCVII). Quam pluritatem vel diversitatem gentium ita declarat adunari ad Dei cultum: In conveniendo, inquit, populos in unum; et reges ut serviant Domino (Psal. CI). In unum utique, [Col. 0045C] hoc est in unum gregem; ut qui diversorum simulacrorum ritu multa regna et populi dicebantur; in unam conveniendo fidem, unus populus Dei et unum regnum vocetur. Hujus populi congregatio ex gentibus ipsa est Ecclesia, cui in psalmis dicitur voce prophetica: Audi, filia, et vide et inclina aurem tuam; et obliviscere populum tuum et domum patris tui; quia concupivit rex speciem tuam (Psal. XLIV). Provocat enim Propheta plebem gentium oblivisci populum suum, id est infidelium coetum; et domum patris sui, Babyloniam scilicet, quae conjux est et domus diaboli, ut velit Christo fidei conjugio copulari. Ad cujus populos Isaias clamat, dicens: Congregamini, et venite, et accedite simul, [Col. 0045D] qui salvati estis ex gentibus: nescierunt enim qui colebant sculpturae suae signum, et rogabant non salvantem deum (Isa. XLV). Qui sunt isti ex gentibus salvati, nisi qui crediderunt ex eis Jesu Christo Filio Dei? Quod vero dicit: Accedite simul, et congregamini, ostendit gentes in unam fidei communionem debere gloriari. Item ipse: Convertimini ad me, et salvi eritis omnes fines terrae; quia ego Deus, et non est alius praeter me. In memetipso juravi, egredietur justitiae verbum de ore meo et non revertetur; qui mihi curvabunt omnia genu: jurabit omnis lingua in Domino (ibid.).

Hoc jam contuemur fuisse impletum, quando in omnibus terrae finibus Dei dilatatur Ecclesia, et crescit fides credentium. Qua prophetia Judaei erubescant [Col. 0046A] sibi peculiariter Deum defendentes, dum audiunt, jurabit omnis lingua in Domino; et non tantum jam Hebraeorum populus, sed et omnis gentium multitudo. Adhuc Isaias idem ut vir nobilis et urbanae elegantiae praenuntiavit, dicens de laudibus Ecclesiae: Creavi fructum labiorum, pacem ei, qui longe est, et ei qui prope (Isa. LVII). Hoc exponit Apostolus, ubi dicit pro Ecclesia ex circumcisione et praeputio veniente: Evangelizavit pacem his, qui longe, et pacem his qui prope (Ephes. II). Item Osee: Et erit in locum ubi dictum est, non plebs mea vos, ibi vocabuntur filii Dei vivi (Osee I). Sine dubio omnes, quos Dei Filius de inimici manu redemit, et sacro baptismate ac pretiosissimi unda sanguinis sui ab originalis peccati nexibus absolvit, in filios [Col. 0046B] sibi eos adoptavit. Unde Joannes evangelista ait inter caetera: Quotquot receperunt eum, dedit eis potestatem filios Dei fieri, his, qui credunt in nomine ejus (Joan. I). Ibi ergo, hoc est in sancta Ecclesia vocantur filii Dei; quia, qui prius adorando idola erant abjecti et a Deo alieni, nunc in tribus personis unum et verum Deum venerantes, non per naturam, sed per gratiam vocantur, et sunt filii Dei. Haec in Sophonia: Tunc reddam populis labium electum, ut invocent nomen Domini, et serviant ei humero uno (Sophon. III). Et post haec: Adorabunt eum viri in loco suo, omnes insulae gentium (Sophon. II). Quo in loco et vocatio gentium prophetatur, dum ubique locus orationis monstratur; nec jam in locum orationis unum, in quo carnalis populus [Col. 0046C] Deum adorare debeat, sed per omnem mundum locum esse orationis demonstrat, dum dicit: Adorabunt eum viri de loco suo.

Isaias quoque propheta congregari omnes gentes praenuntiat, ut fidei disciplinam percipiant, ita: Et erit in novissimis diebus praeparatus mons domus Domini in vertice montium, et elevabitur super colles, et fluent ad eum omnes gentes. Et ibunt populi multi, et dicent: Venite, ascendamus ad montem Domini et ad domum Dei Jacob, et docebit nos vias suas, et ambulabimus in semitis ejus; quia de Sion exibit lex, et verbum Domini de Jerusalem (Isa. II). Hi sunt novissimi dies, in quibus Salvatoris resplenduit fides; praeparatus autem mons super verticem [Col. 0046D] montium Christus est; quia ipse caput apostolorum et prophetarum est. Domus vero Domini, Christi est Ecclesia super eumdem stabilita, ad quam gentium congregatur diversitas in fide et concordia. Lex autem de Sion exiit, et verbum Domini de Jerusalem, sive ut veniret in gentibus, relictis ob incredulitatem Judaeis, sive quia in eadem plebe positus, Jesus dixit discipulis suis: Ite, docete omnes gentes, baptizantes eos in nomine Patris et Filii et Spiritus sancti (Matth. XXVIII). Item, sic dicit Zacharais propheta de congregatarum gentium Ecclesia: Lauda et laetare, Filia Sion; quia ecce veniam, et habitabo in medio tui, dicit Dominus. Et applicabuntur gentes multae ad Dominum in die illa, et erunt mihi in populum, et habitabo in medio tui; [Col. 0047A] et scies, quia Dominus exercituum misit me ad te (Zach. II).

Dei Filius adventus sui diem appropinquare videns, et sanctae Ecclesiae afflictionem sublevare volens, ad consolationem illius, per Zachariam prophetam loquitur, dicens: Lauda et laetare filia Sion, etc., ac si diceret: Quia te obligatam conspicio vinculis peccatorum, ego ut te redimam, de sinu Patris venio in hunc mundum, cum hominibus conversari non refugiam, ut de tantis malis te eripiam, et ad societatem supernorum civium perducam. Lauda ergo medullis cordis, lauda voce jubilationis, dum in medio tui Deum habitare cognoscis. Iterum dicit: Et applicabuntur gentes multae ad Dominum in die illa, secundum illud, quod ex [Col. 0047B] persona Patris ait Psalmista: Postula a me, et dabo tibi gentes haereditatem tuam, etc. (Psal. II). Sequitur: Et erunt mihi in populum, videlicet peculiarem; et habitabo in medio tui; et scies quia Dominus exercituum misit me ad te. Unde dicitur: Ecce ego vobiscum sum omnibus diebus, usque ad consummationem saeculi (Matth. XXVIII). Quis est igitur iste Dominus a Deo exercituum missus, nisi Dominus noster Jesus Christus, quem Deus Pater misit ad liberandum humanum genus de durissimo infelicitatis jugo, quo eum sibi subdiderat hostis antiquus? Iterum Isaias propheta de magnitudine Christi et gloria loquitur ita: Et erit extensio alarum ejus, implens latitudinem terrae tuae, Emmanuel [Col. 0047C] (Isa. VIII). Ac si diceret: Usque adeo se extendet principium vel principatus ejus implens latitudinem terrae tuae, scilicet Judaeae, ut excedat omnes terminos tuos magnitudo illius. Emmanuel ex Hebraeo in Latinum significat nobiscum Deus; quia per Virginem Deus natus, in carne apparuit hominibus, ut viam salutis aperiret fidelibus, qua ad coelum pervenire, et angelicis possent admisceri coetibus.

His ergo tantis testimoniis erubescant Judaei, gentiumque conversarum aemulatores tandem convicti cognoscant atque audiant in Deuteronomio Dominum proclamantem: Eritis gentes ad caput, populus autem incredulus ad caudam (Deut. XXVIII). Manifestum quippe est Judaeos semper fuisse rebelles et incredulos adversus praecepta Dei a die, qua [Col. 0047D] eos potenter ac misericorditer eduxit de terra Aegypti.

Hucusque, fratres charissimi, ad confirmandum et roborandum nostrae fidei fundamentum prophetias de primo adventu Domini ad memoriam reduximus; nunc iterum necesse est ut de secundo ejus adventu ad vestram eruditionem aliqua de sacris Novi ac Veteris Testamenti libris proferamus.

Sicut igitur de primo adventu Domini gaudemus, in quo de potestate inimici redempti sumus; ita de secundo solliciti esse debemus, ne repente sicut fur in nocte veniens (I Thess. V), occupet nos in nostris, quod absit! dormientes iniquitatibus. Quod autem de coelis Christum judicem exspectamus venturum, et quod ei Pater omne dedit judicium (Joan. V), per [Col. 0048A] Ezechielem ita fuit praedictum: Haec dicit Dominus Deus: Aufer cidarim, tolle coronam: nonne haec est, quae humiles sublevavit et sublimes humiliavit? Iniquitatem, iniquitatem, iniquitatem, ponam eam: et hoc non factum est, donec veniat, cujus est judicium, et tradam ei (Ezech. XXI). Aufer cidarim, tolle coronam. Cidaris est sacerdotis, corona regis: ac si Deus Sedeciae regi diceret per prophetam his verbis: Aufer cidarim, tolle coronam, quia propter peccata tua periit sacerdotium et regnum Judaeorum atque gloria. Nonne haec est quae humiles sublevavit, et sublimes humiliavit? Quasi diceret: Haec corona, haec cidaris, vel haec persona humilem sublevavit, et sublimem humiliavit sine causa: nihil enim judicio faciebat; sed, sicut rex Babylonis, quos volebat, [Col. 0048B] humiliabat; et quos volebat, sublevabat. Iniquitatem, iniquitatem, iniquitatem ponam eam; quia ad illius condemnationem loquens, non semel, non bis, sed tertio iniquitatem posuit, in perpetuum significavit. Pulchre Symmachus neque hoc, neque illud, sacerdotium scilicet vel regnum, cessavit utrumque. Unde qui postea fuerunt usque ad Christum reges, pariter et sacerdotes fuerunt; quorum Hircanus pontifex diadema capiti suo imposuit (II Machab. III), qui frustra sibi et hoc, et illud vindicare voluit, cum regnum ei non deberetur post Sedeciam, sed ei, scilicet Christo, cui ante saecula a Deo Patre repositum fuit. De quibus indignis Malachias dicit: Vos sacerdotes contaminatis nomen [Col. 0048C] meum (Malac. I). Et paulo post: Non est voluntas mea in vobis, et victimas non suscipiam de manibus vestris (ibid.). Et iterum: In omni loco sanctificatur, et offertur nomini meo oblatio munda (ibid); quod fit in adventu, scilicet Christi, quando venit desideratus cunctis gentibus (Agg. II) missus ab arce summa. Sequitur: Et hoc non factum est, donec veniret, cujus est judicium, et tradam ei (Ezech. XXI). De Christo loquitur, cujus est judicium; quia Pater non judicat quemquam, sed omne judicium dedit Filio (Joan. V). Etiam subjungit, dicens: Et tradam ei. Pater tradidit Christo regnum et sacerdotium atque universam Ecclesiam de gentibus congregatam. Unde dicitur: Tu es sacerdos in aeternum secundum ordinem Melchisedech (Psal. CIX). Et iterum: Deus [Col. 0048D] judicium tuum regi da, et justitiam tuam filio regis (Psal. LXXI). Et Jacob patriarcha: Non deficiet, inquit, sceptrum de Juda, et dux de femore ejus, donec veniat, qui mittendus est, et ipse erit exspectatio gentium (Gen. XLIX). Unde Isaias: Stat ad judicandum Dominus, et stat ad judicandos populos (Isa. III). Ac si diceret: Jam quasi iratus non sedet Dominus, quia unicuique juxta opera sua reddere est paratus (Matth. XVI); vel non sedet adhuc, ut in praesenti judicet; sed stat considerans et discernens omnium opera, quasi adhuc locum poenitentiae et spatium reservat. Sed tandem Dominus ad judicium novissimi examinis veniet cum senibus populi sui, patriarchis videlicet et prophetis. Unde est illud Salomonis: Cum sederit cum senatoribus terrae (Prov. [Col. 0049A] XXXI); sequitur: Et cum principibus ejus (Isa. III). Principes populi sanctos apostolos appellat, de quorum electione Psalmista dicebat: Constitues eos principes super omnem terram (Psal. XLIV). Iterum dicit: Dominus sicut fortis egredietur, et sicut vir praeliator suscitabit zelum (Isa. XLII). Ac si diceret: Dominus, qui in primo adventu videbatur debilis, in secundo egredietur sicut fortis, et sicut vir praeliator contra inimicos suos, scilicet Judaeos, suscitabit zelum ultionis. Et iterum: Vociferabitur et clamabit; et super inimicos suos confortabitur (ibid.). Unde est illud: Ipsi me provocaverunt in eo qui non erat Deus . . et ego provocabo eos in eo, qui non est populus, et in gente stulta irritabo illos (Deut. XXXII). Aliter vociferabitur contra Judaeos, dicens: Vos ex [Col. 0049B] patre diabolo estis; et desideria patris vestri facere vultis (Joan. VIII). Iterum subjungit, dicens: Tacui, semper silui, patiens fui, sicut pariens loquar; dissipabo et absorbebo simul (Isa. XLII). Semper, inquit, silui mores vestros dissimulans; patiens fui, poenitentiam vestram exspectans; Sicut pariens loquar; dissipabo, et absorbebo simul. Ac si dicatur: Sicut pariens loquar, id est partum consilii mei proferam in lucem; sicut mulier infantem, sic proferam dissimulatum dolorem, et aperiam, quae cogitaverim. Dissipabo consilia vestra, et absorbebo simul, scilicet vos omnino delebo.

Hoc [(40) 1Kb] ad secundum adventum attinet, in quo non humilis, ut judicetur; sed, ut fortis judicet, egredietur; neque tacebit, quod in primo adventu [Col. 0049C] fecit, aut patiens erit, sicut in passione carnis fuit; sed judicans terribiliter vocem dabit, unde dicitur: Ecce dabit voci suae vocem virtutis; date gloriam Deo super Israel; magnificentia ejus, et virtus ejus in nubibus (Psal. LXVII). Hoc etiam Psalmistae testimonio ita docetur, ubi in psalmo loquitur: Deus manifeste veniet; Deus noster et non silebit (Psal XLIX). Utique, quia si in primo adventu humilitatis suae judicatus tacuit; in secundo, dum manifestus venerit ut judicet, non tacebit, sed clamabit, ut reddat unicuique prout in corpore sive bonum sive malum gessit (II Cor. V). Sequitur: Ignis ante ipsum [(41) 1Kb] praecedet (Psal. XLIX); quia ut ligna, stipulam, fenum consumpturus est opera delinquentium; [Col. 0049D] et sicut aurum, argentum, lapidesque pretiosos, gesta probaturus est justorum (I Cor. III), qui dicturi sunt: Transivimus per ignem et aquam: et eduxisti nos in refrigerium (Psal. LXV). Ignis in conspectu ejus exardescet; ignis videlicet materialis, vel malae conscientiae torquebit impios, cum judicantes conspexerint, Christum scilicet et sanctos apostolos; et in circuitu ejus discurret tempestas valida (Psal. XLIX), angeli videlicet separatores, qui separabunt bonos a malis in die illa.

[Col. 0050A] Tempestas in hoc loco, non ventus, sed Dei est potentia, ut ejus sententia ventiletur area: quae judicatio dicitur tempestas, quia veniet improvisa, et celeriter impios rapiet ad inferna. Tempestas valida in circuitu ejus erit; quia cum ipso justi sedentes ut judicent, prius omnes communiter vocabit; tunc vero ut discernat, vocabit. In tanti ergo judicis praesentia timebit se arsuram palea, homines videlicet impii, qui in hac vita positi Christi contempserunt mandata. Sequitur: Advocabit coelum desuper, et terram discernere populum suum (ibid.). Advocabit coelum desuper, scilicet venientes; vel ipse veniens ad judicium desursum a Patre advocabit coelum, id est omnes perfectos secum judicaturos, et sursum sessuros. Advocabit et terram, id [Col. 0050B] est peccatores, ut ab ipso prolatam terribilem judicii audiant sententiam.

In primo adventu Dei Filius commistos a solis ortu usque ad occasum populos vocavit; nunc autem coelum, cum illo terram, id est peccatores discernit, dum subtili examinatione eorum peccata exquirit. Iterum dicit: Congregate illi sanctos ejus, qui ordinant testamentum ejus super sacrificia (ibid). Propheta futura quasi praesentia videns, hortatur angelos, congregantes admonet, dicens: Congregate illi sanctos ejus. Ac si diceret: O vos messores angeli, congregate sanctos ejus a quatuor ventis coeli: qui ordinant testamentum ejus super sacrificia, id est qui cogitant de promissis Domini super illa, [Col. 0050C] quae operantur, quae sunt sacrificia Deo coeli. Aliter: Qui ordinant testamentum novum super vetus; vel qui dicunt: Non sunt condignae passiones hujus temporis ad futuram gloriam, quae revelabitur in nobis (Rom. VIII); vel post laborem sequi denarium vel qui pluris habent opera charitatis, quam sacrificia pecudum.

Messores angeli quosdam portabunt in manibus, quosdam in sinu in die judicii; in sinu enim contemplativos, et in manibus activos, quasi per bonam voluntatem et operationem salvos. De malis dicitur: De quo non implebit manum suam qui metit; et sinum suum, qui manipulos colligit (Psal. CXXVIII). Sequitur: Et annuntiabunt coeli justitiam ejus populo [(42) 1Kb] , qui nascetur (Psal. XLIX). Ac si diceret: Dei Filius [Col. 0050D] veniet manifestus in die novissimo, et judicabit; et hanc justitiam ejus annuntiabunt coeli, doctores scilicet et sancti apostoli toti mundo: quoniam Deus judex est (Eccli. XXXV), qui non fallitur discernendo; sed est omnino justissimus bonos a malis separando (Matth. XIII), unicuique juxta opera sua tribuendo (Matth. XVI).

Jam ipse Dei Filius annuntiavit nobis hanc justitiam suam, quoniam quidam erunt ponendi ad dexteram, quidam vero ad sinistram (Matth. XXV). Non [Col. 0051A] erit tunc palea cum granis permista, quia Deus est justus judex, qui novit separare triticum a zizania in area sua (Matth. XIII). Unde etiam Isaias ait: Auditam, inquit, faciet Dominus suae vocis gloriam, et terrorem brachii sui ostendet in comminatione furoris et flamma ignis devorantis; allidet in turbine et in lapide grandinis (Isa. XXX). Brachium enim Dei Christus est, qui in flamma et terrore tempestatis ad judicandum venturus est. De cujus iterum judicio idem propheta dicit: Consurge sicut in diebus antiquis, in generationibus saeculorum. Nunquid non tu percussisti superbum, vulnerasti draconem? (Isa. LI.) Hic secundus Christi adventus praedicatur, ut ea virtute consurgat in judicium ad separationem bonorum atque malorum, qua virtute surrexit [Col. 0051B] in generationibus saeculorum, hoc est, in principio, quando percussit superbum, id est diabolum, separando eum a consortio angelorum.

Consurget etiam Dei Filius in secundo adventu suo sicut in diebus aeternitatis, quando percussit superbum, ut spiritu oris sui interficiat impium (Isa. XI), scilicet Antichristum, cujus adventum Jacob patriarcha in spiritu praevidebat, ipsumque verbis propheticis praeostendebat, cum figurate Gat [(43) 1Kb] filio suo dicebat: Gat accinctus praeliabitur ante ipsum: Et ipse accingetur retrorsum.

Iste Gat accinctus personam Domini exprimit, qui in primo adventu humilitatis suae ante adventum Antichristi praeliaturus occurrit accinctus gladio [Col. 0051C] oris sui circa femur potentissime (Psal. XLIV), quo inimicos divisit, quo filium a patre, filiam a matre, nurum a socru separavit (Matth. X). Unde ipse in Evangelio dixit: Non veni pacem mittere, sed gladium (ibid.) Quod autem ait, ipse accingetur retrorsum, claritas Domini nostri Jesu Christi in coelesti regno ostenditur, in qua ab omnibus electis videbitur; quia cum venerit Antichristus circa finem mundi, item occurret retrorsum, id est post vestigia ejus progrediens Christus adventu celeri interficiet eum gladio oris sui (Isa. XI). Unde bene idem Gat latrunculus interpretatur; eo quod posterior, id est secus pedes quasi latrunculus rapido atque improviso adventu contra apertam Antichristi oppugnationem exsiliat, ut eum subito destruat. [Col. 0051D] Hinc est quod in Evangelio percunctantibus discipulis Dominus dicebat: Sicut fulgur exit ab oriente, et paret usque in occidentem; ita erit adventus Filii hominis (Matth. XXIV).

Christus ergo et ante et retro scribitur [(44) 1Kb] praeliari contra Antichristum, sicut jam superius breviter est comprehensum. Ante eum namque in occulto humilitatis; retro, celeri videlicet et improviso adventu, ut illum subito interficiat spiritu sui oris, quod propheta praenuntiat his verbis: Spiritu labiorum suorum interficiet impium (Isa. XI). Demonstrat aperte et Moyses prophetiam hujus patriarchae [Col. 0052A] ad Christum specialiter pertinere; sic enim de illo ait ipse: Benedictus, inquit, in latitudine Gat; quasi leo requievit, cepitque brachium, et verticem, et vidit principatum suum (Deut. XXXIII).

Agnoscat itaque jam perfida gens Judaeorum, quis requieverit sicut leo, nisi Christus in sepulcro suo; quis confregit verticem, brachiumque potentium, nisi Redemptor noster, qui humiliavit verticem et brachium excelsorum; quis vidit principatum suum, nisi ille cui tradita sunt a Deo Patre principatus, honor et imperium per infinita saecula saeculorum [(45) 1Kb] . De cujus judicio Michaeas propheta sic loquitur, dicens quasi cum terrore magno: Audite colles judicium Domini, et fortia fundamenta terrae, quia judicium Domini cum populo suo, et cum Israele [Col. 0052B] disceptavit dicens: Popule meus, quid feci tibi, aut quid molestus fui? Responde mihi (Mich. VI). Nam plerique ibi asserunt futurum judicium, ubi passus est Dominus, Isaia dicente: Consummationem et abbreviationem Dominus Deus exercituum faciet in medio orbis terrae (Isa. X). Quae consummatio et abbreviatio processura potest esse, nisi futuri judicii? Sed ubi medium terrae sit, illud fidele testimonium David de passione ostendit, quod dicit: Deus rex noster ante saecula operatus est salutem in medio terrae (Psal. LXXIII). Tale est ac si dicatur: Rex noster, scilicet nostrae assumptor naturae, operatus est salutem ante saecula, subauditur praedestinatam a Deo Patre, in medio terrae. Nulla enim alia [Col. 0052C] est salus nostra, nisi redemptio Domini nostri et Salvatoris ac Judicis, quae in medio terrae est orta. Ac si sanctus David diceret ex Judaeorum persona: Deus rex noster ante saecula, quasi nos dubitabamus Christum fore futurum, Deus autem rex noster, ante saecula scilicet existens, operatus est in medio terrae salutem, firmam videlicet fidem sui in medio gentium, quae usque modo quasi terra inculta fuerint, et nos quasi coelum. Nunc autem gentes coelum sunt, et nos terra; ipsae vigilant, quia salutem receperunt, credentes venisse Christum; nos stertimus, quia adhuc dubitamus, illum venisse in hunc mundum.

Haebraeorum libri tenent omnia ista: legunt cuncta, sed non intelligunt, quia omnia sunt illis signata, [Col. 0052D] testante propheta: Et erunt, inquit, sermones libri hujus, sicut sermones libri signati, quem si quis homini nescienti litteras dederit, et dicat: Lege; ille respondeat: Nescio litteras: et rursum si detur alteri scienti litteras, et dicat: Lege; ille vero respondeat: Non possum, signatus est enim liber (Isa. XXIX). Haec sunt signacula veteris Testamenti, quae filius et haeres signavit illuminans oculos cordis nostri. Unde scriptum est: Liga testimonium, signa legem in discipulis meis (Isa. VIII). Quare? Ne eam videlicet aut Judaeus intelligat, aut haereticus, qui non est Christi discipulus: habemus [Col. 0053A] enim ad intelligendum Christum, ducem legem, testes prophetas, ex quibus divinitatem ejus, nomen, gentem, genus, patriam, nativitatem, virtutes, curationes, comprehensiones, palmas, flagella, sputa, suspensionem, fellis, aceti potationem, mortem, lanceam, sepulturam, ad infernum descensionem, corporis incorruptionem, carnis resurrectionem, atque ejus in coelis ascensionem, judicium et regnum declaravimus.

Joannes etiam evangelista, qui veraciter de Christo testimonium perhibuit in his quaecunque vidit, de ejus adventu sic ait: Ecce veniet in nubibus, Dei videlicet et hominis Filius, et videbit eum omnis oculus, et qui eum pupugerunt (Apoc. I). Qui primo in suscepto [(46) 1Kb] homine venit occultus, post paululum [Col. 0053B] in majestate et gloria veniet ad judicandum manifestus. Manifestissimum Joannes in Apocalypsi Christo perhibet testimonium, quod in eadem carne qua passus et sepultus est, veniet judicare saeculum. Apocalypsis Graece revelatio interpretatur Latine. In secundo igitur adventu Dei Filius in divina veniet potestate terribilis; non sicut prius in humilitate despicabilis, qui tamen pro testimonio veri hominis quem assumpsit de substantia Virginis matris, videndum se praebebit non solum justis, sed etiam impiis. Unde [(47) 1Kb] et nunc dicitur videbit eum omnis oculus, et qui eum pupugerunt; et plangent se super eum omnes tribus terrae: etiam. Amen (ibid.). Sic Amen interpretatur: Fideliter, vere. Huic simile est quod Zacharias ait: Videbunt in [Col. 0053C] quem transfixerunt; et plangent eum planctu quasi super unigenitum, et dolebunt super eum, sicut solet doleri in morte primogeniti (Zach. XII). Dolebunt enim eum a se crucifixum, cum viderint judicantem et in Patris ac sua majestate regnantem. Quod in majestate et potestate magna Dei Filius ad judicium in nubibus venturus sit, ipse testatur in Evangelio, ubi ait: Tunc videbunt Filium hominis, scilicet Virginis, venientem in nubibus coeli cum potestate magna et majestate (Matth. XXIV.)

In potestate magna et majestate visuri sunt, quem in humilitate positum despexerunt, et cujus verba audire renuerunt. [(48) 1Kb] In illa die reprobi humanitatem Christi, in qua judicaturus est, videbunt; divinitatem vero ejus, ne gaudeant non videbunt: [Col. 0053D] quibus enim divinitas ostenditur, gaudium utique demonstratur. Pro diversitate conscientiarum, et mitis apparebit in judicio Christus electis, et terribilis reprobis: nam qualem quisque ibi conscientiam attulerit, talem judicem habebit, ut manente in sua tranquillitate Christo, illis solis terribilis appareat, quos in malis conscientia accusat.

[Col. 0054A] Hoc jam tunc significabat Dominus, quando populum Israeliticum praecedebat per noctem in columna ignis, et per diem in columna nubis, dux factus eorum itineris [(49) 1Kb] . Nubes ista praecedens est Christus; idem etiam columna, quia erectus, et infirmitati nostrae est fulgens et firmus, quasi per noctem lucens fidelibus, et per diem non lucens infidelibus. Unde est illud: Qui non vident videant, et qui vident, caeci fiant (Joan. IX). Praeostendebat etiam haec columna ignis secundum Filii Dei adventum de coelis, in quo quasi igne, id est terribilis injustis; et quasi in nube, id est mitis apparebit justis.

In judicio apparebit tanquam in terrore nocturno visibilis, quia tunc erit magna tribulatio saeculi; [Col. 0054B] tanquam ignis et exuret reprobos, et lucebit justis. Sed inter haec notandum est, fratres charissimi, quia nondum apparuit judicium, sed tamen jam factum est judicium. Qui male vivit, nisi vitam suam per legitimam poenitentiam emmendaverit, in futuro judicio peribit. Qui autem bene vivit, in futuro examine non peribit, sed mox ab ipso exitu corporis anima ejus in refrigerio erit, et in perpetuum electorum Dei consortium habebit. Unde Paulus: Si nosmetipsos judicaremus, non utique judicaremur (I Cor. XI). Ac si apertius diceret: Si nosmetipsos in hac praesenti vita judicaverimus bona operando, virtutes sectando, vitia contemnendo, non utique in futuro judicabimur, id est cum impiis non condemnabimur. Qui male vivit, lucem odit, et tenebras [Col. 0054C] diligit. Unde Dominus in Evangelio ait: Hoc est judicium, quia lux venit in mundum, et dilexerunt homines magis tenebras, quam lucem (Joan. III)

Nihil aliud est judicium, id est aeterna damnatio, nisi non cognoscere et non credere in Filium Dei; sicut nihil est aliud beatitudo et vita, nisi cognoscere et credere in Filium Dei. Unde dicitur: Haec est vita aeterna, ut cognoscant te verum et solum Deum, et quem misisti Jesum Christum (Joan. XVII). Cur qui non credit judicatur, nisi quia lux venit in mundum, quae excitat, et admonet homines cognoscere sua mala, in quibus omnes sunt, et Deo agunt contraria. Sed alii oderunt ad monentem lucem, et fugant, ne arguantur eorum mala quae diligunt; alii autem admoniti per lucem sua mala accusant [Col. 0054D] quod est facere veritatem; et sic illuminantur, ut bona faciant et mala caveant. Erant, inquit, eorum mala opera, id est impietas et incredulitas et odium lucis aeternae, et nolle eam aspicere, sed velle in tenebris peccatorum remanere. Omnis enim qui male agit, qui est scilicet in intentione mali, et qui malum placet, odit lucem Christum videlicet, qui [Col. 0055A] illuminat omnem hominem venientem in hunc mundum (Joan. I), illuminat et abscondita tenebrarum (I Cor. IV): Et non venit ad lucem, id est ad Christum ut non arguantur opera ejus, mala videlicet, quae agit et diligit. Qui autem facit veritatem, id est bona opera quae Deus jubet, venit ad lucem, ut discernat lucem a tenebris, et diligat lucem, ut manifestentur ejus opera, quia in Deo sunt facta (Joan. III).

Ille procul dubio veritatem facit, et ad lucem venit, cui displicent mala sua, et accusat quae fecit; non sibi ignoscit, non sibi parcit. Venit ad lucem, incipit agere cum Deo, id est cum luce qui accusat mala; quia initium boni est accusatio mali; ut opera ejus, haec scilicet quod se accusat, sicut Deo [Col. 0055B] accusat, manifestentur, quia in Deo, id est in luce sunt facta: nisi enim lux sibi luceret, sibi ipsi non displiceret.

Igitur, dilectissimi, si Christum in potestate et majestate magna judicantem placatum habere quaerimus, tenebras, id est prava opera fugiamus; et lucem, ea scilicet quae Deo sunt placita, diligamus.

[(50) 1Kb] De loco autem judicii in diversis diversa legi. Quidam tamen illum dicunt in eo loco saeculum judicaturum esse, ubi ipse judicari voluit pro totius mundi salute, Joel propheta testante. Exsurgant, inquit, omnes gentes, et descendant in valle Josaphat, quia ibi sedebo, ut judicem omnes gentes in circuitu (Joel III). Quidam pueriliter intelligunt expositionem hujus capituli, quod videlicet Dominus [Col. 0055C] descensurus sit ad judicium in vallem, quae est in latere montis Oliveti. Hoc frivolum est, quia non in terra, sed in spatio hujus aeris contra locum montis Oliveti sedebit, unde coelum ascendit: et, sicut ait Joannes Chrysostomus, »angeli deferent ante eum signum sanctae crucis, cum ipse descenderit judicare humanum genus.« Unde ait Veritas in Evangelio: Tunc apparebit signum Filii hominis in coelo (Matth. XXIV), etc. Josaphat interpretatur judicium Domini: in vallem ergo Josaphat, id est in judicium Domini congregabuntur omnes impii; justi vero non descendent in vallem judicii, id est damnationis, sed in nubibus elevabuntur Christo obviam, portantes bonorum operum lampades in [Col. 0055D] manibus suis.

Veniente autem ad judicium Domino in fortitudine et potestate magna, dicitur obscurari sol et luna (ibid.), non sui luminis privatione, sed superveniente majoris luminis claritate. Virtutes quoque coelorum, id est angeli dicuntur moveri (ibid.), non metu damnationis vel aliqua perturbatione pavoris, [Col. 0056A] sed quadam admiratione eorum, quae viderint, scilicet diabolum mitti in stagnum ignis. Unde Job: Columnae coeli pavebunt adventum ejus (Job XXVI). Ante diem vero judicii sol et luna eclipsim patientur, sicut Joel testatur. Sol, inquit, convertetur in tenebras et luna in sanguinem, antequam veniat dies Domini magnus et horribilis (Joel. II). Dies judicii idcirco dicitur magnus, quia magna et terribilia in eo facturus est Deus. Cum autem fuerit coelum factum novum et terra nova, tunc erit lux lunae sicut lux solis, testante Isaia [(51) 1Kb] : Et lux solis, inquit, septempliciter erit, id est sicut lux septem dierum (Isa. XXX); quia, quantum luxit in prima conditione septem dierum ante primi hominis peccatum, tantum lucebit post judicium: minorata [Col. 0056B] enim fuit lux solis et lunae aliorumque siderum per primi hominis peccatum; sed tandem recipiet mercedem sui laboris, quia septempliciter lucebit; et tunc diei, et noctis vicissitudo non erit, sed tantum dies continua permanebit. Unde Zacharias ait: Et erit, inquit, dies una quae nota est Domino, non dies, neque nox: et in tempore vesperi erit lux (Zach. XIV), quia videlicet non erit tunc varietas diei et noctis, quae modo est; sed lux continua et dies.

Isaias tamen dicere videtur, quod tunc non luceat sol neque luna congregationis sanctorum, loquens ita: Non erit tibi amplius sol ad lucendum per diem, nec splendor lunae illuminabit te per noctem; sed erit [Col. 0056C] tibi Dominus in lucem sempiternam (Isa. LX). Sed his verbis non negat solem et lunam tunc lucere; sed significat his qui erunt in aeterna beatitudine, usum lucis nullum praestare quia, ut ait Hieronymus super eumdem locum, coeli terraeque, solis atque lunae cessabit nobis officium, et erit ipse Dominus lumen suis in perpetuum. Potest etiam intelligi istud Isaiae eadem ratione, ut quidam dicunt, quia sol et luna non tunc habebunt ortum et occasum, sicut nunc. Unde Hispaniarum doctor [(52) 1Kb] Isidorus illud Isaiae quasi exponens, ait: Post judicium sol laboris sui mercedem percipiet. Unde propheta: Sol lucebit septempliciter (Isa. XXX): et non veniet ad occasum, nec luna, sed stabunt in quo creati sunt ordine, ne impii in tormentis sub [Col. 0056D] terra positi fruantur eorum luce. Unde Habacuc: Sol et luna steterunt in ordine suo (Habac. III). Ecce aperte dicit, solem et lunam tunc lucere, sed stabiliter permanere. Ubi etiam significat infernum sub terra esse.

[(53) 1Kb] Diem judicii Christus novit; sed in Evangelio dicere et scire discipulos noluit. Nam, cum dicat [Col. 0057A] idem Dominus per prophetam: Dies ultionis in corde meo (Isa. LXII), indicat se non nescire, sed nolle judicare: De domo Domini, sicut scriptum est, incipit judicium (I Petr. IV); cum electi, id est domus Dei hic per flagella judicantur, impii vero illuc ad damnationem judicandi sunt. Unde et sequitur: Si autem primum a nobis quis finis eorum erit qui non crediderunt? (ibid.) Ad districti examen judicis nec justitia justi secura est, nisi pietate divina etiam ipsa justitia, qua quisque justus est, Deo justificante, justificetur. Alioquin apud Deum et ipsa peccatum est. Inde est quod ait Job: Innocentem et impium ipse consumit (Job III). Consumitur quippe a Deo innocens quando ipsa innocentia liquidius requisita divinaeque innocentiae [Col. 0057B] comparata nihil efficitur, nisi et in misericordiae pietate homo justificetur. Consumitur iterum a Deo impius, quando examinis divini subtilitate requiritur, ejusque detecta impietas judicata damnatur. Consumuntur innocens et impius simul fine carnis, non poena damnationis. Doctus pariter et indoctus moriuntur, sed morte carnis, non poena damnationis. Omnia autem pergunt ad unum locum, dum morte corporali in terram justus et impius revertuntur; retributio autem erit dissimilis sicut per eumdem Salomonem dicitur: Quid plus habet sapiens ab stulto . . . nisi quod illuc pergit, ubi vita est? (Eccle. VI.) Ergo omnes in terram pariter redeunt; nam ubi vita est, non pariter pergunt.

[Col. 0057C] Gemina punitur sententia impius, dum aut hic pro suis meritis caecitate percutitur, ne veritatem videat, aut dum in fine damnabitur ut debitas poenas exsolvat. Geminum est divinum judicium; unum, quo hic judicantur homines, et in futuro alterum, quo propterea hic judicantur, ne illuc judicentur: ideoque quibusdam ad purgationem proficit temporalis poena; quorumdam vero hic inchoat damnatio, et illuc aeterna speratur perditio. Duae sunt differentiae vel ordines hominum in judicio, hoc est electorum et reproborum, qui tamen dividuntur in quatuor. Perfectorum ordo unus est qui cum Domino judicat. Est et alius minus perfectus qui judicatur. Utrique tamen cum Christo regnabunt. Similiter ordo reproborum partitur in [Col. 0057D] duobus, dum hi, qui intra Ecclesiam sunt mali, judicandi sunt, et damnandi; qui vero extra Ecclesiam inveniendi sunt, non sunt judicandi, sed tantum damnandi.

Primus igitur ordo eorum qui judicantur et pereunt, opponitur illi ordini bonorum qui judicantur et regnant. Secundus ordo eorum qui non judicantur et pereunt, opponitur illi ordini perfectorum, in quo sunt hi, qui non judicantur et regnant. Tertius ordo eorum qui judicantur et regnant, illi ordini est contrarius, de quo sunt qui judicantur et pereunt. Quartus ordo eorum, qui non [Col. 0058A] judicantur et regnant, opponitur illi contrario ordini, in quo sunt illi, qui non judicantur et pereunt.

Duplex damnatorum poena est in gehenna, quorum et mentem tristitia urit, et corpus flamma. Justa vicissitudine, ut qui mente tractaverunt malum, quod perficerent opere, simul et animo puniantur et corpore. Ignem gehennae ad aliquid lumen habere, et ad aliquid legimus non habere, hoc est habere lumen ad damnationem, ut videant impii unde doleant et non habere ad consolationem, ne videant unde gaudeant. Apta fit comparatio de camino trium puerorum ad exemplum gehennae ignis: nam sicut ignis ille non arsit ad trium puerorum supplicium, et arsit ad comburenda ligamina vinculorum (Dan. III); ita ignis gehennae et lucebit [Col. 0058B] miseris ad augmentum poenarum, ut videant unde doleant; et non lucebit ad consolationem, ne videant unde gaudeant.

Inter hujus vitae et futurae infelicitatis miseriam grandis discretio est. Illuc enim et miseria est propter dolorum cruciationem, et tenebrae propter lucis aversionem, quorum unum in hac vita, scilicet miseria, est; aliud vero non est; in inferno autem utrumque est. Sicut facisculi lignorum ad combustionem de similibus colligantur; ita in judicii die similis culpae reos suis similibus jungere, ut ex aequo poena constringat quasi in fasciculum, quos actio similes fecit in malum. Sicut unusquisque sanctus in futuro judicio pro quantitate virtutum glorificabitur, ita [Col. 0058C] unusquisque impius pro quantitate scelerum condemnabitur. Nec deerit in supplicio futurus damnationis ordo, sed juxta qualitatem criminum discretio erit poenarum, Propheta firmante: Tibi, Domine, misericordia, quia tu reddes unicuique juxta opera sua (Psal. LXI).

De charorum quoque suorum suppliciis additur etiam poena defunctis, sicut apud inferos diviti sermo praedicat evangelicus, sic pro augendo Judae supplicio dicit etiam Psalmus: Commoti amoveantur filii ejus et mendicent (Psal. CVIII). Impii ex hoc durius in judicio puniendi sunt mentis dolore, ex quo visuri sunt justos gloriae beatitudinem meruisse. Cunctis videntibus praecipitandus est diabolus, quando sub aspectu omnium bonorum angelorum [Col. 0058D] et hominum cum eis, qui de parte ejus erunt, in ignem aeternum est mittendus. De quo Dominus ad beatum Job loquitur, dicens: Cum sublatus fuerit, timebunt angeli et territi purgabuntur (Job XLI).

[(54) 1Kb] Scriptura sacra ita nonnunquam tempus praeteritum futurumque permiscet, ut aliquando futurum [(55) 1Kb] pro praeterito, aliquando vero mutet [(56) 1Kb] praeteritum pro futuro. Hoc ergo loco, dum dicitur cum sublatus fuerit, scilicet Leviathan, timebunt angeli et territi purgabuntur, sub futuri temporis modum perterrita [(57) 1Kb] describuntur. Nec rectae intelligentiae sensum amittimus, si Leviathan [Col. 0059A] ab arce beatitudinis cadente, in ejus ruina etiam electos angelos timuisse credimus; ut cum istos [(58) 1Kb] ex illorum numero superbiae lapsus ejiceret, illos robustius ad standum timor ipse solidaret. Unde et subditur, et territi purgabuntur. Quasi enim territi angeli purgati sunt, quia nimirum isto cum reprobis legionibus ruente [(59) 1Kb] soli in coelestibus [(60) 1Kb] qui beate in aeternum viverent, remanserunt.

Hujus itaque casus [(61) 1Kb] eos et terruit et purgavit. Terruit, ne Conditorem suum superbiendo despicerent; purgavit, quia ruentibus [(62) 1Kb] reprobis actum est, ut in gratia Conditoris electi in coelo remanerent. Sed quia saepe Scriptura sacra praedicatores Ecclesiae, pro eo quod gloriam annuntiant coelestis patriae, angelorum solet designari [Col. 0059B] nomine; possumus hoc loco angelos etiam sanctos praedicatores accipere. Si ergo hoc quod dicitur: Cum sublatus fuerit timebunt angeli, et territi purgabuntur, ad futurum tempus refertur [(63) 1Kb] ; ultima hujus Leviathan damnatio designatur. Nam cum districtus judex, scilicet Christus ad judicium venerit, videntibus cunctis, illum in stagnum ignis praecipitabit. Tanto enim pondere terroris praecipitabitur, ut etiam angelorum, id est sanctorum praedicatorum, qui adhuc in corporibus vivi inveniendi sunt, fortitudo turbetur. Et territi, inquit, purgabuntur; quia, si aliqua in eis venialia remanserunt vitia, haec pavore excoquentur. Ideo diabolus in sacris eloquiis, Leviathan, id est serpens de aquis dicitur, quia in hujus saeculi mare volubili astutia versatur.

[Col. 0059C] Consideremus ergo, dilectissimi, quantum tunc iniquorum hominum conscientia concutietur, quando etiam justorum vita tanto pavore turbabitur. Quid facient hi qui adventum judicis oderunt, si terrorem tanti judicii etiam qui diligunt expavescunt [(64) 1Kb] ? Multos posse perire ex eis in die judicii, qui nunc electi esse videntur et sancti. Unde propheta: Vocavit Dominus judicium ad ignem, et devoravit abyssum multam, et comedet partem domus (Amos. VII). Pars quippe domus devorabitur, quia illos etiam infernus absorbebit, qui nunc in praeceptis coelestibus gloriantur. De quibus et Dominus dicit: Multi dicent mihi in illa die: Domine, nonne in nomine tuo prophetavimus, daemonia ejecimus, [Col. 0059D] virtutes multas fecimus? Tunc confitebor illis: Quia nunquam novi eos: discedite a me, operarii iniquitatis; nescio qui estis (Matth. VII).

Interea, fratres, dignum est, ut beatum Paulum Ecclesiarum doctorem ad memoriam reducamus, et quid ad nostram utilitatem admonendo dicat, solerter audiamus: Scientes quia hora est jam nos de somno surgere. Nunc enim propior est nostra salus, quam cum credidimus (Rom. XIII). Appellatio somni aliquando in bona, aliquando vero in mala significatione [Col. 0060A] solet poni. In bona significatione ponitur, ubi Spiritus sanctus in Canticis de sponsa, scilicet de anima, vel sancta Ecclesia, per Salomonem sic loquitur: Adjuro vos, filiae Jerusalem, per capreas cervosque camporum, ne suscitetis, neque evigilare faciatis dilectam, donec ipsa velit (Cant. II). Et iterum: Ego dormio, et cor meum vigilat (Cant. V). In hoc quippe loco in mala ponitur significatione, ubi nos Paulus admonet de somno surgere. Si enim somnus aliquando culpam non significaret, nequaquam Paulus alibi discipulis diceret: Evigilate justi, et nolite peccare (I Cor. XV). Unde ad auditorem suum admonet, dicens: Surge, qui dormis, et exsurge a mortuis, et illuminabit te Christus (Ephes. V). Unde et Salomon peccantem increpat, [Col. 0060B] dicens: Usquequo, piger, dormis? (Prov. VI). Tanto igitur quisque sollicitius ad justitiae vigilias debet excitari, quanto amplius seipsum vitiorum somno conspicit gravari. Dicatur ergo: Hora est jam nos de somno surgere. Ac si diceret: Hoc tempus gratiae scientes, ex quo solidati sumus in Dei et proximi radice charitatis. Est hora, id est opportunitas bene operandi, sed tamen brevis: somnus est ignorantia vel negligentia. Nunc enim propior est nostra salus, videlicet aeterna, id est magis debita per bona opera quam cum credidimus tantum in Christum, id est cum necdum aliqua operati fueramus bona. Ac si diceret: Quia credidimus et bona operati sumus, turpius est, nisi surrexerimus. Aliter: Nostra [Col. 0060C] aeterna salus est propior, id est morti vicinior. Bene operans vicinus est vitae aeternae; quia baptismus profecit ad veniam, bona autem vita ad coronam. Sequitur: Nox praecessit, dies autem appropinquavit. Nox praecessit, ignorantiae scilicet et infidelitatis, id est fuit; sed modo non est, cujus memoria monet, ut caveatis. Dies aeternae beatitudinis appropinquavit, dum peccata remissa, dum via justitiae est monstrata; vel nox est vetus homo, qui in baptismo praeteriit; dies vero sol justitiae, Dei scilicet Filius, qui ut nos illuminaret, de sinu Patris descendit; cujus luce veritatem fideles didicerunt, ut sciant quid agendum sit, vel quid respuendum sit. Abjiciamus ergo opera tenebrarum propter supra dictas causas, quae ex tenebris ignorantiae venerunt, vel [Col. 0060D] tenebras amant, et ad tenebras ducunt perpetuas. Sequitur: Et induamur ut ornamentum, arma lucis, id est virtutes quas exigit fides; sicut et in die honeste ambulemus, videlicet acceptis virtutibus, ut in actu earum exerceamur, sicut decet in die fidei credentes. Non in comessationibus et ebrietatibus id est in luxuriosis conviviis; non in cubilibus et impudicitiis, videlicet pigritiae dormiendi, et luxuriae, quae in cibo et potu nimio solet evenire male viventibus et sequentibus desideria carnis. Non in [Col. 0061A] contentione, inquit, et aemulatione, ut quidam solent sese invicem praeferre, et in quo minores majoribus appetunt invidere, quae procedit ex contentione; sed induimini Dominum Jesum Christum (Rom. XIII), id est formam Christi, quem induti non cogamini servire carni, sed spiritui.

Necesse est igitur, dilectissimi, ut secundum Apostoli consilium de somno vitiorum consurgamus, et oculos mentis ad vigilandum, id est, ad bene operandum aperiamus; ne torpore inertiae depressi, et bonorum operum fructu privati ad aream Domini, quod absit! vacui perveniamus. Novit enim Dei Filius in area sua triticum, novit et paleam. Per triticum, fortes in fide et Dei servitio studiosos intelligimus: per paleam vero, in fide [Col. 0061B] debiles, et bonorum operum fructu inanes ac vacuos accipimus. Qui ergo ad Domini aream non bonis operibus properant onusti, sed vacui, non in triticum, sed in paleam sunt reputandi. Qui autem referti fructu bonorum operum ad Domini aream pergunt, id est ad judicium; non in paleam reputabuntur, sed in triticum; et congregabuntur in horreum id est in coeleste regnum. Unde Joannes Baptista aiebat, cum de potestate Christi turbis ad se concurrentibus praedicabat: Ipse vos purgabit in Spiritu sancto et igni (Joan. I), id est purgatione sanctificationis, et probatione tribulationis. Purgabit vos igni, videlicet inexstinguibili; quia neque exstinguetur, neque cruciatos exstinguet, sed aeternaliter puniet. Sequitur: Cujus ventilabrum in [Col. 0061C] manu ejus, justi scilicet examinis discretio; quia judicium dedit Pater Filio, et purgabit aream suam, id est praesentem Ecclesiam in hujus mundi termino; et congregabit triticum in horreum suum (Matth. III), immobiles videlicet a spe aeternorum bonorum, qui nunc illum sequuntur corde perfecto.

Purgat Dei Filius aream suam, dum vel in praesenti ob manifesta peccata perversi de Ecclesia ejiciuntur; vel post mortem damnantur. Abjiciamus ergo opera tenebrarum, superbiam videlicet, invidiam, detractionem et odium; et induamus arma lucis, charitatem scilicet, patientiam, humilitatem, sobrietatem; quibus muniti a dextris et a sinistris possimus vincere impugnationes antiqui [Col. 0061D] hostis, et evadere iram justissimi judicis.

Summo [(65) 1Kb] studio summaque vigilantia curare debemus, ut a Christo in diem judicii non audiamus, quod peccatores audituri sunt, scilicet: Ite in ignem aeternum, qui praeparatus est diabolo et angelis ejus (Matth. XXV). Vere enim diabolo praeparata est gehenna, et non hominibus, si diaboli renuntiant operibus. Qui autem illum in pravis actionibus imitantur, sine fine in eodem igne cruciabuntur. Vae his quibus praeparatur dolor vermium, [Col. 0062A] ardor flammarum, lacrymae oculorum, sitis sine exstinctu, fletus sine consolatione, stridor dentium, tenebrae exteriores sine luce, poena inexterminabilis sine cessatione, ubi continuus dolor et gemitus, ubi mors optatur, et non datur; ubi non est honor regis nec reverentia senioris. Non est ibi dominus super servum, nec aliquis proximo impendit solatium, nec filia matri obsequium, nec filius patri exhibet servitium. Ibi omnis indignatio et fetor et amaritudo, et omne malum abundat sine termino.

[(66) 1Kb] Haec, fratres charissimi, sine intermissione meditemur, haec in animo firmiter teneamus, et caveamus ab omni peccato, si iram evadere, et gratiam Jesu Christi quaerimus in diem judicii invenire. Ergo dum tempus habemus, bonis insistamus [Col. 0062B] operibus (Galat. VI), et cum Dei adjutorio indesinenter vigilemus, ne subito praeoccupati die mortis, quaeramus spatium poenitentiae, et invenire non possimus. Seminare nos oportet, dum in hoc mundo sumus: tempore enim suo, id est post mortem, sive in diem judicii metemus (ibid.), quod in vita aeterna habere debemus.

[(67) 1Kb] Ideo nunc, quaeso, vigilet unusquisque nostrum, ne apud eum diabolus in diem judicii suos inveniat pannos, id est sordes peccatorum; et incipiat semper reus detineri, quem Christus sua voluit gratia liberari. Nec sibi male blandiantur, qui post acceptam gratiam corrigi de peccato nolunt, atque rursus ad illas suas pristinas voluntates redeunt. Aderit in diem judicii Dei Filius, judex [Col. 0062C] scilicet aequissimus, qui nullius potentis personam accipiet, nec testibus indiget. Astabunt omnes animae, videlicet omnium hominum, ut referat unaquaeque secundum illud, quod in corpore gessit, sive bonum sive malum (II Cor. V). Praesto enim tunc erit, et adversarius, inimicus scilicet omnium bonorum diabolus; et recitabuntur verba professionis nostrae, et objiciet nobis in faciem quidquid fecimus, et in qua die peccavimus, et in quo loco, et quid boni operis tunc temporis facere deberemus: et si tales inventi fuerimus in conspectu piissimi judicis, exsultabit ille adversarius, declamans se esse superiorem, agens hujusmodi causam apud talem judicem: habet enim tunc dicere ipse diabolus: [Col. 0062D] »Aequissime judex, istum judica meum esse ob culpam, qui tuus noluit esse per gratiam. Tuus est per naturam, et meus per miseriam. Tuus est per passionem, meus vero ob suasionem. Tibi inobediens fuit, mihi obediens exstitit. A te accepit immortalitatis stolam, a me hanc pannosam, qua indutus est, tunicam; tuam vestem amisit, cum mea huc venit. Quid apud eum impudicitia faciebat, quid superbia, quid luxuria, quid cupiditas, quid caetera vitia? Dimisit te, confugium fecit ad me. [Col. 0063A] Meas sorores, pravas scilicet actiones, comitari illum video: quia enim cum superbia disputabat, cum ira furebat, et caetera mala faciebat, iram sibi in die irae thesaurizabat. O Judex justissime! Quia justitia et judicium praeparatio sedis tuae, idcirco judica illum mecum ire, et mecum damnandum esse. Meus esse voluit, et mea esse cognosco omnia, quae huc attulit; et quia mea concupivit, mecum debet puniri; quoniam quem tu dignatus es tanto pretio liberare, ipse mihi postmodum se voluit libenter obligare.« Heu! heu! fratres charissimi, poteritne talis aperire os, qui talis ibi invenietur, ut juste cum diabolo deputetur?

[(68) 1Kb] Videamus ergo quid agimus, et ab illo qualiter liberari possimus, dum adhuc vivimus. Videamus [Col. 0063B] et caveamus, ne in vacuum gratiam Dei suscepissemus [(69) 1Kb] (II Cor. VI); sed integro corde perfectaque fide renuntiemus atque aspernamus tam damnosam diaboli haereditatem, ne pupilli et pauperes remaneamus. Recitetur in medio nostrum beati Pauli apostoli terribilis sententia terribiliter prolata, quae simul contremiscere faciat corda et corpora nostra. Voluntarie, inquit, peccantibus nobis, post acceptam notitiam veritatis, jam non relinquitur hostia pro peccatis (Hebr. X). Ac si apertius diceret, voluntarie nobis peccantibus post acceptam notitiam veritatis, charitas est tenenda et cessandum a malis; alioquin jam non relinquitur hostia pro peccatis, sicut in veteri lege datum est saepius offerri [Col. 0063C] hostias pro peccato Judaeis: non enim Christus iterum pro peccatis est immolandus; quod semel factum est secundo non est opus; sed magis opus est manere in fide et veritate illius notitiam habentibus. Aliter: Voluntarie peccantibus, id est nobis in voluntate peccandi manentibus non prodest Christus qui hostia pro peccatis, jam in hoc praesenti; per quod constat, quod neque in futuro post acceptam notitiam veritatis, id est quanquam ad fidem venissemus, pro qua quidam sunt securi, quasi nunquam perituri. Notandum quia non dixit nobis volentibus, sed voluntarie peccantibus; quia voluntarius est qui in aliquo est assiduus, volens qui ad tempus.

Sequitur: Terribilis autem quaedam exspectatio [Col. 0063D] judicii, et ignis aemulatio, quae consumptura est adversarios (ibid.). Quasi diceret: Terribilis in futuro relinquitur vel manet quaedam exspectatio judicii, quae jam interius mentem afficit in praesenti, et ignis aemulatio, id est infestatio quae consumptura est adversarios Christi. Nisi ergo in fide et veritate Christi manserimus, judicium nos exspectat, nisi illud per poenitentiam removerimus. In hoc quod terribilem judicii exspectationem dicit, non poenitentiam, sed secundum baptismum excludit. Non dicit, non est ultra poenitentia vel remissio necessaria, sed hostia, id est crux secunda, quia sufficit una, volens ne exspectemus ultra, sed ut poeniteamus sine mora. Terribilis autem est quaedam exspectatio [Col. 0064A] judicii et ignis aemulatio, quae consumptura est adversarios judicante, Christo. De cujus adventu quidam sapiens ait: »Existimo quod erit tempus adventus Christi, quando tanta manifestatio futura est illius divinitatis, ut non solum ullus justorum, sed nec aliquis peccatorum Christum ignoret: quando et peccatores in conspectu suo delicta sua cognoscent, et justi manifeste semitas justitiae suae videbunt, ad qualem eos finem perduxerint. Et hoc est quod dictum est: Congregabuntur ante eum omnes gentes (Matth. XXV).«

Nec in uno loco Filius Dei apparebit, cum in gloria sua venerit, et in altero non apparebit, sicut ipse secundum comparationem fulguris exeuntis adventum suum voluit demonstrari, ubi ait: Sicut [Col. 0064B] fulgur egreditur ab oriente, et apparet usque in occidentem, sic erit adventus Filii hominis (Matth. XXIV). Sicut ergo fulgur egrediens ab oriente, propter quod omnia impleat, apparet usque in occidentem; sic in gloria sua cum venerit Christus, propter quod ubique est futurus, et omnes ubique erunt in conspectu illius, et sic constituentur ante sedem gloriae ejus, hoc est ante regnum ejus et potestatem dominationis ejus. Sedes autem ejus, aut certe quidam sanctorum dicuntur perfectiores, de quibus scriptum est: Quoniam illic sederunt sedes in judicio (Psal. CXXI); aut quaedam angelicae virtutes, de quibus dicitur: Sive throni, sive dominationes (Colos. I). Ergo rex saeculorum Deus Verbum, [Col. 0064C] qui in forma factus est hominis, sedebit super hujusmodi sedem gloriae suae, et congregabuntur ante eum omnes gentes (Matth. XXV).

Non faciet in futurum cor miserum justorum condolendi affectio ex compassione damnatorum, ubi tantum erit gaudium sanctorum de Dei contemplatione, ut nullus tribuatur introitus tristitiae. Sicut comparatus color candidus nigro colori pulchrior fit, ita et sanctorum requies comparata malorum damnationi gloriosior erit; sic justitia injustitiae, sic virtus vitio fit. Crescit ergo sanctorum gloria, dum debita damnantur impii poena. Post resurrectionem sanctis in carne promissa est coelorum ascensio, dicente ad Petrum Christo: Volo ut ubi sum ego, et ipsi sint mecum (Joan. XVII). Si enim [Col. 0064D] membra capitis sumus, et unus in se et in nobis est Christus; utique ubi ipse ascendit, et nos ascensuri sumus.

Non solum ergo, dilectissimi, mala quae reprobis debentur, pro viribus debemus fugere, sed et bona quae Deus electis suis praeparavit, summo studio appetere, eorumque desiderio indesinenter lacrymas fundere, atque ad coelestem patriam totis viribus de virtute in virtutem proficiendo suspirare. Ad quam nos Dei Filius per seipsum, qui est via, veritas et vita (Joan. XIV), dignetur perducere, qui cum eodem Deo Patre et Spiritu sancto in Trinitate perfecta vivit et regnat Deus per omnia saecula saeculorum. Amen.



SERMO TERTIUS. DE NATALE DOMINI.
[Col. 0065]

Cum Christi gratiam Paulus prae aliis seminaverit, eum adducit ad nostram et totius Ecclesiae eruditionem, quod non modo Deus locutus est nobis in Filio, habens ab angelis nomen differens, cujus appellatio antea praedicta, Filius a Deo Patre ineffabiliter genitus ante saecula, etsi nullus eum antea cognoverit. Cum enim aeterna Sapientia aliter viam, et aliter locum habet, Christus a Patre emicuit, sic quod vel oporteat Filium Dei credere, aut prophetas mendaces putare: qui etsi Filius et angelus nominatur, nulla creatura ei assimilari valet. Adducitur quam pulchre Gedeonis mysterium ad Christi nativitatem; ita et Isaias ad duas Christi nativitates et ad ejus atributa. Nolens Deus humanum genus perire, tenebras ignorantiae expulit, paulatim eum perducens ad suae divinitatis cognitionem, aperiens suae voluntatis secreta: quod Paulus sub figura parvuli cujuslibet hominis filii ostendit. Introducitur Joannes ad ejus aeternitatem simul cum Isaia, concludens fidem nostram cum fidei virtute et effectus; et cum hoc illa sola hominem salvari non posse, sicut bonis operibus sine illa. Subjungit quae sunt vere Christiano prae oculis meditanda.

[Col. 0065A] Paulus qui sursum raptus tertium coelum conscendit: demersus deorsum nocte et die in profundum maris, scilicet in alto mari detentus tempestatibus sui: quique secundo post ascensionem Domini anno baptizatus dignitatem apostolatus meruit, atque plus omnibus laborans, multo latius inter caeteros Verbi gratiam seminavit, atque doctrinam evangelicam sua praedicatione implevit, ad eruditionem totius Ecclesiae sic ait:

Multifarie, id est multis locutionibus, multisque modis, multis scilicet qualitatibus, ut certiorem fidem rei tot modis intellectae faceret; olim Deus loquens Patribus in prophetis (Hebr. I), id est servis per servos prophetandum fuit, ut non subito veniens oriretur, sed creditus exspectaretur. Multifariam, [Col. 0065B] inquit, id est multoties Abrahae, Isaac et Jacob, et caeteris, et eisdem saepe: multisque modis, quia modo per somnia ut Danieli, modo aperta voce ut Moysi, modo interiori inspiratione ut David. Quod loquens et locutus praesens de praeterito, praeteritum de praesenti posuit; significat idem se loqui per Filium, quod locutus est per prophetas, nisi quod in prophetis occulta veritas et adhuc complenda; in Filio autem aperta et completa. Quod autem ait, olim locutus est nobis in Filio, quia videlicet eodem modo quod olim; nobis, filiis illorum patrum, ne de aliis putetur nobis locutus, quam illis, quod poterat videri, si aliae loqueretur genti. Sequitur: Novissime diebus istis locutus est [Col. 0065C] nobis in Filio, in fine videlicet temporum; quia post hanc locutionem non sequitur alia locutio. Quod autem ait, diebus istis locutus est nobis in Filio; quasi diceret, adhuc supersunt, qui audierunt et viderunt. Locutus est, inquit, nobis in Filio, qui major est prophetis: quem constituit haeredem universorum; jam scilicet immutabilem haeredem, id est possessorem omnis creaturae; unde et eum secundum utramque naturam, divinam scilicet et humanam, commendat. Per quem fecit et saecula, [Col. 0066A] non solum aeterna, quae minus nota sunt, sed etiam temporalia. Qui cum sit splendor gloriae (ibid.), secundum divinam essentiam; et idem cum eo, lumen de lumine; quia Pater est gloria, idem et Filius cum eo, et eum notificans homo factus, tanquam radius solem. Unde est illud: Pater, manifestavi nomen tuum hominibus (Joan. XVII), et caetera. Splendor gloriae; coaeternus Patri Filius est, ut coaevus igni splendor, ex quo est, ejusdem naturae est; sic non minor Deus ex Deo, ut homo ex homine est. Sequitur, et figura substantiae ejus, plena scilicet ostensio essentiae Patris. Ecce aliter personaliter, ut figura ab eo cujus est figura; sed aequalis, quia nec parum dissimilis. Portans inquit omnia; quia sicut ab eo creata, ita ab eo conservantur [Col. 0066B] omnia, dum non est minor gubernando quam creando. Verbo virtutis suae, id est, solo imperio. Iterum subjungit, dicens: Purgationem peccatorum faciens sedet ad dexteram majestatis in excelsis (Hebr. I): nos scilicet clementer purgans a peccatis, qui talis est per humanitatem; quiescit et regnat sublimatus ad Patris aequalitatem; non unde Adam cecidit, sed super omnia exaltatus in coelis. Iterum dicit, tanto melior, id est dignior angelis effectus, evidenter secundum hominem factus; quanto differentius prae illis nomen haereditavit, honorificentiam videlicet, quando surrexit et coelum ascendit.

Dum adhuc esset mortalis, differens nomen habuit [Col. 0066C] prae angelis, quia angeli ministrabant ei ab ipsa, ut credimus, hora conceptionis. Postquam vero per resurrectionem effectus est immortalis, magis differens. Et quia hoc posset, et non prae illis addidit prae illis. Procul dubio Dei Filius prae angelis nomen haereditavit differentius, cui reverenter flectuntur genua a creaturis omnibus.

Appellatio nominis Jesu prima in figura Domini nostri Jesu Christi invenitur antea praedicta: nam quidam Nave Filius a Moyse cognominatur Jesus [Col. 0067A] [(70) 1Kb] . Hic enim post obitum Moysi dux effectus, Domino sibi tradente atque jubente, principatum obtinuit, et terram promissae haereditatis filiis Israel sorte divisit. Mutatio nominis quid significabat, nisi quia, defuncto Moyse, id est defuncta lege, et legati praecepto cessante, dux nobis Dominus Jesus Christus erat futurus, nosque ad coelestis repromissionis terram per Jordanis fluenta, id est per baptismi gratiam sanctificatos perducturus, omnibus vitiorum expulsis hostibus, vel angelorum malorum effugatis impugnationibus. Ipsum enim sibi aequalem Deus Pater ante saecula genuit, et in fine temporum ex incorrupta virgine humani generis salute carnem suscipere voluit, in qua pro peccatis nostris mortem pertulit, et die tertia surrexit.

[Col. 0067B] Ipse enim Dei Filius, sicut jam supra diximus, ineffabiliter a Deo Patre est genitus, sicut de eo in veteribus libris scriptum invenimus. De quo multo antea in persona Patris ait Micheas propheta: Tu Bethlehem Ephrata parvula es in millibus Juda; ex te egredietur dominator Israel, et egressus ejus sicut a principio a diebus aeternitatis (Mich. V). Ac si apertius diceret: Bethlehem, id est domus panis, quae vocaris Ephrata, id est videns furorem Herodianae caedis; sed compararis urbibus Juda, in quibus sunt tot millia. Parvus est vicus, sed tamen ex te egredietur dominator Israel, scilicet, Christus, qui et si secundum carnem David est filius, tamen a Deo Patre ante saecula est natus, et temporum Conditor tempore non tenetur coangustatus, sed [Col. 0067C] egressus ejus a principio a diebus aeternitatis; quia in principio erat Verbum apud Deum, et Deus erat Verbum (Joan. I)

[(71) 1Kb] Bethlehem Juda civitas David fuit, quae mundi Conditorem genuit, a Jaebuseis condita fertur, et vocata primum Ephrata exstitit. Quando autem ibi Jacob pecora sua pavit, eidem loco Bethlehem quodam vaticinio futuri imposuit (Gen. XXXV), quod domus panis interpretatur, propter eum panem, qui ibi de coelo descendit; de aeternitate cujus David propheta sic ait: Permanebit cum sole et ante lunam, in generatione et generationem (Psal. LXXI). Ac si dicatur, permanebit cum sole, id est sine fine. Unde est illud: Sedes tua, Deus, in [Col. 0067D] saeculum saeculi (Psal. XLIV), et ne putaremus eum ante tempus non fuisse, subjungit, dicens, et ante lunam: Quasi dicat omne tempus praecessit. Qualiter velit ante lunam intelligere, subjungit generationes generationum, ut istud sit expositio prioris sententiae, vel sic: permanebit cum sole, id est cum paterna claritate vel aequalitate; et fuit ante lunam, id est ante Ecclesiam dignitate vera, quia immunis a peccato conceptus est in humana natura: vel ante lunam; quia Ecclesia sua aeternitate praecessit, et in generationes generationum permanebit.

[Col. 0068A] Nota Ecclesiam non incongrue per lunam designari, quia sicut luna a sole illuminatur, sic Ecclesia non habet lumen, nisi a vero Sole, a Domino videlicet, illuminetur. Iterum Psalmista addidit, atque ait: Ante solem permanet nomen ejus, id est ante omnem temporalem dispositionem, et in ipso nomine benedicentur omnes tribus terrae, quia omnes magnificabunt eum (Psal. LXXI). Unde dicitur: Benedictus Dominus Deus Israel, qui facit mirabilia solus per se et per suos, et benedictum nomen majestatis ejus, id est cognitio divinitatis illius multiplicetur apud homines; quod et futurum est, quia replebitur majestate ejus omnis terra: fiat haec multiplicatio in priori populo fiat (ibid.) et in posteriori, id est in Christiano.

[Col. 0068B] Quod Filius a Deo Patre ante saecula genitus sit ipsum verbum, virtus, sapientia, manifeste ostendit, cum de sua nativitate confirmans, dicit: Necdum erant abyssi et ego jam concepta eram; necdum fontes aquarum eruperant, necdum montes gravi mole constiterant; ante colles ego parturiebar, adhuc terram non fecerat et flumina et cardines orbis terrae . . . et cum eo eram cuncta componens (Prov. VIII). [(72) 1Kb] Tali igitur auctoritate declaratum est Filium a Patre fuisse genitum ante omnia saecula, quando a Patre per illum noscuntur cuncta esse creata. Illud denuo quaeritur, quomodo idem genitus sit, dum sacra nativitatis ejus arcana nec Apostolus didicit, nec propheta comperit, nec angelus scivit, nec creatura cognovit, Isaia testante, qui dicit: Generationem [Col. 0068C] ejus, scilicet Christi, quis enarrabit (Isa. LIII)? divinam videlicet, quam nemo ratione humana comprehendit. Idcirco si ejus nativitatem propheta non potuit narrare, quis profitebitur nosse, quomodo Filius generari potuit a Patre? Hinc est illud in libro Job: Sapientiam Dei Patris unde invenies? Latet enim ab oculis omnium hominum, et volucribus coeli est abscondita (Job XXVIII), id est etiam ipsis angelis incognita. Item alibi [(73) 1Kb] : Radix sapientiae cui revelata est? (Eccli. I.) origo scilicet Filii Dei. Ideoque quod etiam super angelorum scientiam atque intelligentiam est, quis hominum narrare potest? Solus ergo Deus Pater intelligit viam ejus, et ipse novit locum illius (ibid.)

[Col. 0068D] [(74) 1Kb] Sed inter haec, fratres charissimi, scire oportet, quia coaeterna Deo sapientia aliter viam, atque aliter locum habet. Locum vero si quis intelligat, non localem, nam teneri corporaliter non potest Deus; sed, sicut dictum est, non localis intelligatur locus, quia ipse ubique est totus. Locus ergo sapientiae Pater est; locus vero Patris sapientia est. Unde ipsa de se testatur sapientia in Evangelio, dicens: Ego in Patre, et Pater in me est (Joan XIV). Aliter ergo sapientia habet viam, atque aliter locum. Habet viam per humilitatis transitum; habet locum per divinitatis suae statum. Unde ergo sapientia Dei [Col. 0069A] aeterna est, inde non transit; sed inde transit, unde propter nos temporalis apparuit. Recte ergo dicitur: Deus intelligit viam ejus, et ipse novit locum illius (Job XXVIII); quia solius Patris scire manifestum est, quomodo Filium genuerit; et solius Filii, qualiter a Patre genitus sit. Siquidem et gignendi filii ratio quaeritur, eo quod filius nonnisi ex duobus nascatur: habet enim sibi hujusmodi generis ortum conditio caduca mortalium; sed Christus ita emicuit ex Patre, ut splendor de lumine, ut verbum ab ore, ut sapientia ex corde.

Sed impii Judaei nefaria incredulitate Christum abnegantes Filium Dei, duri cordis prophetis veteribus increduli, nobis autem obstrusi, malunt ignorare et negare quam credere adventum Christi: [Col. 0069B] quem enim venturum accipiunt, jam venisse accipere nolunt. Sed ideo ista non intelligere fingunt, quia suo sacrilegio haec impleta non cognoscunt. Ad quorum ergo perfidiam destruendam quaedam ex Veteri Testamento aggregavimus testimonia, quibus Christum ab omnipotenti Patre genitum probamus ratione verissima.

[(75) 1Kb] Hoc idem Deus Pater testatur, dicente Psalmista: Tecum principium in die virtutis tuae in splendoribus sanctorum; ex utero ante luciferum genui te (Psal. CIX); ex utero itaque, id est ex illa intima et incomprehensibili substantia, sive ex illo divino atque immenso paterni pectoris arcano, quo Pater de corde bonum eructat verbum, sicut ipse ait in [Col. 0069C] Psalmo; Eructavit cor meum verbum bonum (Psal. XLIV), etc. Item in eodem libro Pater loquitur Filio: Filius meus es tu, ego hodie genui te (Psal. II). Quod David non fuit dictum, nec ulli sequentium regum: nam ibi additur: Pete a me, et dabo tibi gentes haereditatem tuam, et possessionem tuam terminos terrae (ibid.). Quod nec David neque genti Judaeorum concessum est nisi tantummodo Christo, cujus nomen est per omnes gentes; cui gentes serviunt et obediunt reges, sicut de eo Scriptura loquitur, dicens: Adorabunt eum omnes reges terrae; omnes gentes servient ei (Psal. LXXI).

Item Salomon [(76) 1Kb] , dum nomen Patris mysteriumque nativitatis Christi secundum Deitatem [Col. 0069D] vellet agnoscere, his verbis intonat in Proverbiis: Quis ascendit in coelum et descendit? [(77) 1Kb] Quis colligavit aquas quasi in vestimento? Quis suscitavit omnes terminos terrae? Quod nomen est ejus [(78) 1Kb] , aut quod nomen Filii ejus? (Prov. XXX.) Si nescis hunc Dei Filium quis sit, in Daniele rex ille impius aspiciens, dixit: Ecce ego video quatuor viros solutos ambulantes in medio ignis . . . et species quarti similis est Filio Dei (Dan. III): quem fideliter Dominum Salvatorem fuisse credimus, nec omnino dubitamus. [Col. 0070A] Sed et in Daniele objicitur, quod iste Filius Dei angelus nominatur.

Vere Filius Dei angelus dicitur, sicut de illo propheta loquitur: Veniet ad templum sanctum suum dominator, quem vos quaeritis, et angelus testamenti quem vos vultis (Malach. III). Ac si Deus Pater per Prophetam fidelibus populis Christumque desiderantibus his loqueretur verbis: Ecce veniet ad templum sanctum suum, id est ad Ecclesiam suam vel ad unumquemque credentium Salvator, quem cum omni devotione exspectatis, a quo salvari desideratis, qui vere est omnium Conditor et causa salutis. Ipse est et angelus testamenti, id est magni consilii; qui juste judicat, et personam non accipit, quia non secundum faciem, sed secundum cor hominis [Col. 0070B] discernit. Ecce ego mitto angelum meum (ibid.), ex persona Patris Dei intellige dictum, et statim veniet ad templum sanctum suum, Christus scilicet Dominator omnium, cui Joannes praeparavit viam in cordibus credentium. In quibus non poterat Deus prius ambulare propter pravitatem et incredulitatem ipsorum. Ecce venit, dicit Dominus exercituum. Ac si dicatur: Ecce venit angelus testamenti, qui juste judicabit, cui omne judicium Pater dedit (Joan. V). Iterum de eo quasi admirando dicit [(79) 1Kb] , et quis poterit cogitare diem adventus ejus? Nullus quippe cogitare poterat humanus sensus, quando Dei Filius venturus, vel qualis erat futurus. Sequitur, et quis stabit ad videndum eum? Si ergo quod [Col. 0070C] verum est, nemo potest pro majestatis potentia diem adventus illius cogitare; quis eum poterit lippientibus oculis in sua majestate vel claritate conspicere, qui est verus Sol justitiae? Ipse est, inquit, quasi ignis conflans, et quasi herba fullonum (ibid.). Revera Dominus est ignis, lignum, fenum, stipulam consumens (I Cor. III), gravia scilicet peccata graviter puniens. His etiam qui parva et levia committunt, est herba fullonum, ut lotis munditiam restituat, et sordes filiarum Sion, id est animarum abluat. Sequitur: Et sedebit conflans, et emundans argentum, et purgabit filios Levi, et colabit eos quasi. aurum et argentum (Malach. III) In hoc loco per levitas sacerdotalis intelligitur dignitas. Si ergo sacerdotes colandi sunt et purgandi, quid de caeteris [Col. 0070D] dicendum est, cum judicium incipiat a domo Dei? Quid [(80) 1Kb] igitur in auro, id est in sensu nostro; et in argento, id est eloquio commistum est aere, stagno, plumbo, camino Dei excoquitur, ut purum remaneat aurum et argentum, ne aliqua contagione obscuretur. Et erunt, inquit, Domino offerentes sacrificia in justitia (ibid.), quia cum sacerdotes sanctae ecclesiae purgati fuerint ab omni sorde vitiorum, tunc acceptabiles Deo erunt hostiae ipsorum.

[Col. 0071A] Christus igitur, sicut supra diximus, in eo quod a Patre genitus est, Filius Dei dicitur (Act. XIII); in eo vero, quod saepe a Patre missus ad annuntiandum Patribus legitur, angelus nominatur. De quo etiam ipse Pater ad legislatorem [(81) 1Kb] ita testatur: Ecce, inquit, mitto angelum meum, qui praecedat te, et custodiat in via, et introducat ad locum, quem paravi. Observa igitur et audi vocem ejus, ne contemnendum putes; quia non dimittet te cum peccaveris, ei est nomen meum in illo (Exod. XXIII). Quis est ergo iste angelus, cui potestatem suam et nomen dedit Deus? Quod si dicitur, aliqua potestas angelica est, hoc credere vel dicere nefas est; quia nulla creatura Dei Filio assimilari potest. Unde Psalmista: Quis in nubibus aequabitur Domino, aut [Col. 0071B] quis erit similis Deo in filiis Dei? (Psal. LXXXVIII.) Per nubes, sanctae Ecclesiae praedicatores intelligimus, qui mentes hominum spiritualibus irrigant imbribus. Illi etiam filii Dei vocantur, qui per Dei gratiam in filios adoptantur.

Quamvis ergo sanctae Ecclesiae praedicatores in praedicatione clari sint, et in miraculis terribiles, Jesu Christo tamen non possunt esse similes, quia non ex se, sed ab ipso acceperunt has bene operandi virtutes. Simili modo inter filios Dei non potuit habere aequalem Jesus Christus, quoniam sancti per gratiam, ille vero per naturam est filius. Verum est ergo quod Psalmista ait, quia nemo in nubibus Christo aequalis erit, nec inter filios Dei aliquis similis esse poterit. Qui ei non aequatur natura, [Col. 0071C] non potest aequari nomine, vel potentia: ipse est enim Filius, qui frequenter a Patre missus in veteri et novo testamento visibiliter apparebat hominibus. Quia igitur ad annuntiandam Patris, ac sui voluntatem hominibus mittitur, recte angelus nominatur.

Isaias autem apertius Filium a Deo Patre genitum confirmans, ita annuntiat, dicens: Vox Domini reddentis retributionem inimicis suis (Isa. LXVI), ipsis videlicet, qui non crediderunt ei, Judaeis; et qui sanctorum prophetarum, apostolorum, et ipsius Domini sanguinem effuderunt in circuitu santificationis (I Machab. I). Iterum subjungit, dicens: Antequam parturiret, peperit: et antequam veniret [Col. 0071D] partus ejus, peperit masculum (Isa. LXVI). Ac si diceret: Antequam parturiret Maria in tempore Christum, peperit sibi Deus Pater Verbum coaeternum. Et antequam veniret partus Mariae, Deus Pater sine tempore genuit masculum, id est fortem Filium, per quem omnia facta sunt et subsistunt. Idem ipse: Antequam sciat puer vocare patrem suum vel matrem, auferetur fortitudo Damasci et spolia Samariae coram rege Assyriorum (Isa. VIII). Quod autem dixit, priusquam sciat, id est priusquam cognoscere faciat divinitate se Deum habere Patrem et carnis susceptione Virginem matrem. Vel aliter: Antequam sciat puer secundum humanitatem vocare [Col. 0072A] Patrem suum Deum, vel Joseph putative, et matrem suam Mariam; auferetur fortitudo Damasci a Teclatphalasar. Ac si diceret: Necdum natus puer iste populum suum liberabit sola invocatione.

Huic sapientissimo atque omnipotentissimo puero idem [(82) 1Kb] propheta loquitur, quasi congratulando: Jugum oneris ejus, et virgam humeri ejus, et sceptrum exactoris ejus superasti, sicut in die Madian (Isa. IX). Quasi diceret: Jugum oneris ejus, id est dominationem diaboli; et virgam humeri ejus, scilicet potestatem; et sceptrum, id est imperium, exactoris ejus, scilicet diaboli, superasti sicut in die Madian. Habet Christus jugum, sed suave; et diabolus habet jugum, sed importabili onere. Habet Christus principatum super humerum, in [Col. 0072B] quo crucem portavit; habet et diabolus in humero virgam, qua superabit. Virgam, inquit, ejus superasti, sicut in die Madian. Diem dicit Madian, in quo facile et sine sanguine a Gedeone victi sunt Madianitae (Judic. VII), in quo etiam Christi victoriam demonstrat figurate. Sequitur: Et sceptrum exactoris ejus superasti; ipsius scilicet diaboli exigentis quotidie nummum peccati quem primo homini commisit, et a posteris cum usura poenarum exigit. Quare hoc? Quia omnis violenta praedatio cum tumultu, et vestimentum mistum sanguine erit in combustione, et cibus ignis (ibid.). Ac si diceret: Genus humanum, quod diabolus depraedatus erat, auferet ei Dominus violenter, id est potenter, et ipsum cum tumultu in infernum [Col. 0072C] retrudet. Unde, tam de ipso, quam de membris ejus dicitur: Periit memoria eorum cum sonitu; et Dominus in aeternum permanet (Psal. IX). Et vestimentum mistum sanguine: diabolus scilicet, qui plenus prophetarum et apostolorum sanguine, quia homicida fuit ab initio (Joan. VIII). Domino in Evangelio testante; vel homines, quibus diabolus tanquam veste circumdatur, quorum manus plenae sunt sanguine, erunt in combustione, et cibus ignis aeterni ab ira furoris Dei. Quibus omnibus testimoniis cogendus est infidelis, ut eligat sibi de duobus istis; aut Christum scilicet, Dei Filium credere; aut prophetas, quod nefas est, mendaces putare, qui ista, Spiritu sancto edocti, cecinere.

[Col. 0072D] Hos vero prophetas et patriarchas verissimos Domini praecones, et nostrae fidei assertores scientes, atque ea quae Christi nativitate, passione resurrectione, ac secundo ejus adventu Spiritu sancto illuminati praedixerunt, firmiter credentes, ad destruendam Judaeorum perfidiam, et nostram fidem roborandam, de illorum plebe Gedeonem, fortissimum scilicet virum Deique gratia roboratum, ad medium deducamus; et quae ab eo, angelo monente, facta vel dicta typice de nativitate Christi cognoverimus, nobis in auxilium assumamus.

[(83) 1Kb] Praevidit ergo mysterium Gedeon, et licet fortis et fidus, pleniora tamen adhuc de Domino [Col. 0073A] futurae documenta victoriae quaerebat, ut una nocte in area poneret lanae vellus, et super illud tantummodo ros descenderet, et super totam terram siccitas esset; et rursus similiter vellus poneret, et super totam terram ros veniret, et in vellere siccitas esset (Judic. VI). Quaerat fortasse aliquis, utrum videatur quasi incredulus, qui frequentibus jam fuerat indiciis informatus? Absit! Non enim ambiguus erat, sed nimirum futura mysteria praevidebat; quae etiam providus diligentissime explorabat, ut amplius crederet mysterium, dum intellexisset oraculum. Quid ergo complutum vellus et area sicca; et postea sicco vellere, et area compluta, nisi quod primo una gens Hebraeorum mysterium gratiae habebat, et totus orbis vacuus erat? Cum [Col. 0073B] autem in nativitate et praedicatione Christi totus orbis coelestis gratiae rorem accepit, gens Judaeorum vacua aruit. Denique quando totus orbis infructuoso cultu gentilis superstitionis arebat, tunc ille ros coelestis visitationis in vellere erat. Postea vero quam [(84) 1Kb] oves domus Israel perierunt, quae sub figura velleris demonstrabantur, et oves illae fontem aquae vivae, Christum scilicet, negaverunt, ros fidei in pectoribus Judaeorum exaruit, gratiamque suam imber ille divinus in corda gentilium derivavit. Inde est quod nunc fidei rore totus humescit orbis; Judaei vero caruerunt prophetis et charismatibus cunctis. Nec mirum si subeunt siccitati perfidiae, quos Dominus prophetici imbris [Col. 0073C] privavit ubertate, ipso terribiliter hujusmodi comminante. Mandabo, inquit, nubibus desuper, ne pluant super eam imbrem (Isa. V). Idcirco autem illa gens significatur velleris nomine; vel quia spolianda esset auctoritate doctrinae, sicut ovis vellere; vel quia in obauditu eamdem pluviam detinebat, quam sibi proposito praedicari nolebat, id est incircumcisis gentibus revelari cavebat.

David etiam propheta veridicus in spiritu adventum Christi praevidens, de eo sic est locutus: Descendet sicut pluvia in vellus (Psal. LXXI). Cum enim Christum, sicut pluvia in vellus dicit descendere, supradictae Gedeonis historiae videtur concordare. Concordant sibi praecones veritatis, et convincunt filios incredulitatis. Descendet, inquit, sicut pluvia [Col. 0073D] in vellus. Spiritu sancto illuminatus Propheta describit qualiter Dominus pro restauratione nostra de sinu Patris in uterum Virginis matris descendit; quia, sicut pluvia sine strepitu, et sine sensu in vellus descendit, et ipsum vellus non corrumpit; ita Verbum Patris in uterum Virginis sine sensu carnali, et sine corruptione Virginis descendit; quia ipsa ejus mater omnino virum nescivit. Et sicut stillicidia stillantia super terram (ibid.), ipsam terram non urunt, sed germinare faciunt; ita Dei Filius de coelo descendens humanum genus non consumpsit, sed coelesti doctrina sufficienter irrigavit, [Col. 0074A] et in bonis operibus germinare fecit. Unde est illud: Filius Dei non venit animas perdere, sed salvare (Luc. IX).

Vellus ergo, sicut jam diximus, prius irrigatum significat Judaicum populum divino verbo complutum. Ibi enim Dominus matrem, in qua formam servi acciperet, et hominibus appareret, habere voluit: ibi discipulos, quos ad praedicandum mitteret, elegit; quibus et dixit: In viam gentium ne abieritis (Matth. X), etc. Sed quia populus ille in sui duritia cordis permanens, divinum non reecpit eloquium, factum est quod significabatur per aream complutam, et vellus siccum. Nam per nativitatem Christi, ejusque passionem ac resurrectionem divinum eloquium ablatum est Judaeis, et divulgatum [Col. 0074B] gentium populis; et sic est area compluta, quia sicca gentium corda rore divini eloquii sunt irrigata. Sic ergo silenter in uterum intemeratae Virginis descendit Dei Filius, sicut pluvia in vellus.

Quare igitur, Judaei, increduli permanetis, et nativitatem Christi jam vobis tam certis ostensam documentis, omni dubietate postposita non creditis? Quousque prophetarum verbis, qui in nomine Domini locuti sunt, fidem non praebetis, et sacramenta Christi, quae per eos vobis sunt ministrata, surda aure et caeca mente audire contemnitis? Sed quia ad vestrae damnationis augmentum sanctis patribus, patriarchis videlicet et prophetis, non vultis credere; saltem Deo Patri credite, qui per Isaiam prophetam [Col. 0074C] de eodem Jesu Christo Filio suo loquitur hujusmodi aperte; Ecce, inquit, servus meus, suscipiam eum . . . complacuit sibi in illo anima mea (Isa. XLII). Cum enim Dei Filium secundum humanitatem servum vocari audis, quicunque es infidelis, in hoc non scandalizeris. Audi beatum Isidorum veritatis praeconem verissimum [(85) 1Kb] : »Filii Dei perfecta nativitas, nec esse coepit, nec desiit. Ne praeterita ergo sit, si desiit; et imperfecta, si adhuc fit; sit aeterna, sit perfecta, quatenus in ea nativitate aeternitas et perfectio habeatur. Duas ergo in Christo confitemur nativitates: unam videlicet, qua eum Deus Pater ante omnia saecula ex se ipso genuit; alteram vero, qua eum Virgo Maria in fine temporum peperit. Ex utero igitur Virginis [Col. 0074D] minor dicitur Patre Christus, videlicet juxta humanam assumptionem, non juxta divinitatem. Christus et in forma servi servus, et in forma servi non servus. In forma quippe servi, Domini servus; et in forma servi, omnium Dominus. Christus in forma servi propter conceptionis excellentiam Dominus est omnium; quia etsi carnem suscepit, non tamen ex carnis libidinosa contagione, sed sola sancti Spiritus operatione, et virtutis Altissimi obumbratione Virgo illum genuit (Luc. I).

»Mediator Dei atque hominum homo Christus Jesus nequaquam alter in humanitate, et alter in [Col. 0075A] Deitate est: sed in utraque natura idem unus est. Nec purus homo conceptus est, nec purus homo editus, nec postea meritum, ut Deus esset, accepit; sed Deus Verbum manens incommutabili essentia, quae illi cum Patre et Spiritu est coaeterna, assumpsit carnem pro salute humana, in qua et impassibilis pati, et immortalis mori, et aeternus ante saecula temporaliter possit occidi.

»Mediator Dei et hominum homo Christus Jesus, quamvis alius sit ex Patre, alius ex Virgine; non tamen aliud est ex Patre, et aliud ex Virgine; sed ipse aeternus ex Patre, ipse temporalis ex Matre; ipse qui fecit, ipse qui factus est: ipse de Patre sine Matre, ipse de Matre sine Patre; ipse Conditoris templum, ipse Conditor templi; ipse actor operis, [Col. 0075B] ipse opus actoris. Manens unus de utroque, et in utraque natura; nec naturarum copulatione confusus, nec naturarum distinctione geminatus.« Dicat ergo Deus Pater de illo: Ecce servus meus, suscipiam eum: complacuit sibi in illo anima mea.

[(86) 1Kb] »Nec mirum si Dei Filius visibilibus in nostra carne significationibus figuretur, qui usque ad nostrarum passionum seu carnis contumelias descendisse cognoscitur. Qui dum sit Deo Patri coaeternus ante saecula Filius, postquam venit plenitudo temporis (Galat. IV), propter nostram salutem formam servi accepit (Philip. II), et factus est hominis, id est Virginis filius. Inde est quod quaedam in Scripturis secundum formam Dei, quaedam vero [Col. 0075C] secundum formam dicuntur servi. Secundum formam enim Dei de se ipso dicit: Ego et Pater unum sumus (Joan. X). Secundum formam servi ait: Pater major me est (Joan. XIV). Sic autem Dei Filio conjuncta est humana natura, ut ex duabus substantiis una fieret persona.« Unde et nunc dicitur: Ecce servus meus, id est Filius secundum humanitatem; suscipiam eum, in die videlicet ascensionis; electus meus, ex millibus scilicet, ad redemptionem mundi. Revera Dei Filius ex omni humani generis massa est electus, quem Deus Pater ad liberationem nostram mittere est dignatus. Sequitur: Complacuit sibi in illo anima mea. Huic simile est, quod super eumdem Filium Dei vox paterna sonuit, cum in Jordane baptismum accepit. Tu es, inquit, Filius [Col. 0075D] meus dilectus, in te complacuit mihi (Marc. I). Recte ergo dicitur: Complacuit sibi in illo anima mea; quia ipse Dei virtus est, et Dei sapientia. Unde et Isaias non tam propheta vocandus est quam evangelista, qui tam aperte futura Christi praedixit sacramenta.

Notandum, quia apostoli vermis Jacob, Israel, et semen Abrahae appellantur, quibus postea quasi servis et hominibus dicitur: Noli timere, serve meus Jacob, sive vermis Jacob (Isa. XLI), etc. Christus autem non Jacob vel Israel, sed servus dicitur, quia in forma servi Deo Patri obediens fuisse probatur. Unde est illud: Pater, non mea voluntas, [Col. 0076A] sed tua fiat (Luc. XXII). Iterum subjungit, dicens: Dedi spiritum meum super eum (Isa. XLII), scilicet in conceptione, sicut archangelus praedixit semper virgini Mariae: Spiritus sanctus superveniet in te, et virtus Altissimi obumbrabit tibi (Luc. I). Hoc et in baptismo claruit, cum Spiritus in specie columbae super ipsum requievit (Matth. III). Rursum de eo dicit: Judicium gentibus profert (Isa. XLII). Excaecatis pro culpa perfidiae Judaeis, Dei Filius judicium gentibus, quae crediderunt, protulit; quia eis nova praecepta, quae ante nesciebant, per apostolos servare praecepit. Non clamabit, inquit, quia, sicut ovis, mitis et mansuetus ad occisionem erat ducendus (Isa. LIII). Neque accipiet personam, videlicet in judicio; neque audietur foris vox ejus, subaudis, [Col. 0076B] a Judaea; quamvis in confinio Tyri, et Sidonis, et Caesareae Philippi fuerit, eas tamen non intravit. Servus igitur, sed ex susceptione [(87) 1Kb] hominis Christus, qui quoniam prius ad Judaeos veniens, non est receptus; judicium, scilicet evangelica praecepta, protulit gentibus. Quale judicium, nisi ut ex fide justificarentur populi credentium? Cujus vox non audietur foris, in haeresibus scilicet et Judaeis extra Dei Ecclesiam positis. Sequitur: Calamum quassatum non conteret; quia misericors est peccatoribus, eosque ad se convertet. Calamum quassatum non conteret; Scribas videlicet et Pharisaeos extra nitidos, intus vacuos; qui idola non colebant, unde nitebant; sed fidem non habebant, unde vacui erant. Hos ergo Dei Filius in adventu suo non contrivit, [Col. 0076C] sed misericorditer ad poenitentiam vocavit. Calamum igitur secundum istos regnum Judaeorum dicit quassatum; quia jam alienigena, Herodes videlicet, obtinebat principatum. Linum fumigans non exstinguet, sacerdotium scilicet jam pene exstinctum: de lino enim sacerdotale fit vestimentum. Iterum dicit: In veritate educet judicium; quia non metuens Scribas et Pharisaeos, unicuique reddet juxta opus suum in die, qua venerit judicare saeculum (Matth. XVI). Non erit tristis neque turbulentus; quia omni tempore conservabit aequalitatem vultus. Donec ponam, inquit, in terra judicium, id est in hominibus terrena sectantibus examen futurum. Unde est illud: In judicium ego in hunc mundum veni [Col. 0076D] (Joan. IX). Sequitur: Et legem ejus insulae exspectabunt.

Lex Christi ejus est Evangelium, quod tempore illo exspectabant insulae, gentes scilicet tribulationibus undique percussae. Magna quippe ante adventum Christi tribulatio insulas, id est gentes affligebat; quando caecitas ignorantiae earum mentes occupabat, et antiquus hostis per idolorum culturam eas possidebat. Sed omnipotens Deus, clemens et pius nolens perire humanum genus, ab ejus oculis tenebras ignorantiae expulit, eique paulatim prius per patriarchas, deinde per legem et prophetas, consequenter vero per dilectissimum Filium [Col. 0077A] suum cognitionem sui aperuit [(88) 1Kb] . Ideo igitur Dei Filius voluntate Patris in hominem venit, quia per seipsum ab hominibus cognosci non potuit. Sed unde nobis consuluit, inde sibi despectionem intulit; quia infirmitatem, quam pro nobis suscepit, homo superbus despexit. Ob hoc infirma et stulta mundi elegit, ut fortiora et sapientiora, per quae non cognoscebatur, confunderet (I Cor. I). Sicut cibum fortem invalidus infans capere non potest, nisi a matre prius editum [forte esus] in lactis succum vertatur, ut quo in cibo non potuit uti, sugendo potetur in lacte per carnem; ita et nos, dum essemus infirmi ad conspiciendam Verbi aeternitatem, factum est ipsum Verbum caro, ut enutriti per carnem, fortioresque effecti, cibum solidum, id est verum [Col. 0077B] Deum cum Patre sempiternum contemplando, ut angeli satiemur. Sicut sapiens ergo ac pius pater filii sui vitia ab infantia resecans, mores in melius componens paulatim per aetatum momenta nutrit, atque ad perfectiora provehit; ita omnipotens Deus humani generis iniquitates castigans, mores instruens, tenebras illustrans, paulatim ad suae divinitatis cognitionem illud perduxit, eique suae voluntatis secreta aperuit.

Quod bene Paulus, ut prudens et sapiens vir, sub figura parvuli, cujuslibet hominis filii ostendit, ubi ait: Quanto tempore haeres parvulus est, nihil differt a servo, cum sit dominus omnium (Galat. IV), etc. Ac si diceret: Quanto tempore haeres parvulus est, aetate scilicet et scientia, nihil differt a servo, id est nullam [Col. 0077C] habet potestatem; cum sit, id est quamvis futurus sit dominus omnium; sed sub tutoribus et actoribus est, qui contra hostes eum defendant, quique pro eo causas agant; moribus instruant; usque ad praefinitum tempus a Patre, id est determinatum, in quo libertas sui et suorum datur sibi: postquam enim adultus fuerit, libertatem sui et suorum habet, alioquin jure exhaeredaretur.

Lex fuit paedagogus, quia timore compressit, et praeceptis Dei servire coegit. Fuit tutor et actor Judaeis, quos Deus haeredes instituit, dum parvuli, cognitione Dei, et viribus peccato resistendi. Quo tempore legalibus poenis mali territi, promissionibus incitati, nec sui dominabantur, sed vitia, nec [Col. 0077D] suorum, id est haereditatis, cum horum essent domini a Deo instituti. His fuit lex tutoris loco, dum contra malignorum spirituum impugnationes et gentilium persuasiones, qui ad idololatriam traherent illos, defendebat admonendo, increpando, aliquando puniendo (II Tim. IV); aeterna bona illis conservavit, quando ex illis multos Christus liberavit ab inferno. Fuit et actor, quia causam eorum apud Deum egit, dum per sacrificia et expiationes Deum eis placavit, et hoc usque ad tempus praefinitum, id est usque ad adventum Christi; in quo constituit Deus, ut perfecti et liberi fierent, et [Col. 0078A] haereditatem obtinerent, alioquin exhaeredarentur.

Ita et nos cum essemus parvuli, cognitione Dei scilicet et viribus, sub elementis mundi hujus, id est sub lege, quae est prima institutio ad fidem et justitiam; quia lex non coelestia, sed terrena promittebat, vel transitoria, ut mundus. Eramus, inquit, servientes, tum territi minis, tum blanditiis capti. In elementis, neomenias, id est lunares dies et Sabbatum significat, non quod in elementis sperarent, ut pagani; sed in his Deum venerarentur [(89) 1Kb] .

Neomenia apud nos Kalendae: apud Hebraeos autem (quia secundum lunarem cursum menses supputantur) et Graece mene [menie] luna appellatur; inde neomenia, id est nova luna. Erant apud Hebraeos ipsi dies Kalendarum ex legali institutione solemnes, [Col. 0078B] de quibus in Psalterio dicitur: Buccinate in Neomenia tuba, in insigni die solemnitatis vestrae (Psal. LXXX).

Sequitur: At ubi venit plenitudo temporis, id est postquam tempus praecedens completum est; vel quia plene in eo dona Spiritus sancti dantur. Sciebat Dei Filius quando venire deberet, vel etiam pati et caetera: non est enim hora ejus vel nostra, nisi voluntas ejus; ante tamen longa serie praeconum praemittenda erant et praenuntianda tanti adventus testimonia. Sequitur: Misit Deus Filium suum, visibilem hominibus; factum ex muliere, qui erat in sua divinitate increatus. Usus Hebraeae locutionis mulieres dicit, feminas non corruptas. Factum, inquit, sub lege, id est sub onere legis, sicut sub aliis poenis; non ut ab ea expiaretur, sed ut ab ea [Col. 0078C] liberaret eos, sicut a poenis, et ut eos redimeret. qui sub lege erant pressi et rei. Et ut adoptionem filiorum reciperemus, id est bona quae per gratiam dantur, per quae sumus filii. Sicut nostram naturam participat, ita nos ad suam adoptat.

Factum, ait, sub lege, ut circumcisus appareat, quasi Abrahae filius, cui promissus fuerat; in quo impleta est promissio, et ideo signum circumcisionis jam cessat (Rom. IV). Credidit enim Abraham, se habere filium, in quo benedicerentur omnes gentes (Gen. XXII): quod jam factum esse credimus, nec omnino dubitamus.

Revera Jesus Christus Dei et hominis est Filius, qui ab initio mundi patribus, patriarchis videlicet [Col. 0078D] et prophetis, fuit promissus; nobis vero in fine temporum a Deo Patre donatus; de cujus aeternitate ait Joannes evangelista in Apocalypsi sua, cum de illo septem Ecclesiis loqueretur, quae sunt in Asia: Gratia, inquit, vobis et pax ab eo, qui est, et qui erat, et qui venturus est (Apoc. I). Gratia dicitur gratis data, non merces reddita, sed venia collata. Gratia, inquit, vobis, etc. Ut [(90) 1Kb] enim nomen suum Scripturae titulo ostendit ubi ait: Joannes septem Ecclesiis, quae sunt in Asia; ita in verborum similitudine se esse Joannem manifestissime declaravit, cum dixit: Qui est, et qui erat, et qui venturus est. Dicatur [Col. 0079A] ergo: Gratia vobis et pax ab eo, qui est, et qui erat, et qui venturus est. Deus Pater dedit Christo, Christus Joanni, Joannes autem principaliter septem Ecclesiis, illis videlicet quarum magister erat constitutus.

Per septem Ecclesias unam catholicam intelligimus Ecclesiam, id est universalem septiformi Spiritu plenam. Gratia vobis et pax, id est remissio peccatorum, et quies; ab eo, qui est, scilicet a Christo olim corruptibilis [(91) 1Kb] , jam vero glorificatus et immutabilis; et qui erat, aeternaliter, quamvis natus ex tempore; et qui venturus est talis, etsi modo [(92) 1Kb] talis non apparet: in Deo enim semper esse est; unde et ad Moysem dicitur: Ego sum qui sum (Exod. III). Et ipse Joannes apostolus in Evangelio ait: In [Col. 0079B] principio erat Verbum, et Verbum erat apud Deum, et Deus erat Verbum. Hoc erat in principio apud Deum (Joan. I). In hoc quod dicit, in principio erat Verbum, significat illud excessisse omne principium [(93) 1Kb] . Declarat etiam illud non habere principium, quia erat apud Deum; nec recipere finem, quia Deus erat Verbum; manere semper, quia hoc erat in principio apud Deum; eumdemque hic venturum dicit, unde nunquam recessit. Ipse namque ait: Coelum et terram ego impleo (Jer. XXIII). Iterum dicit: Gyrum coeli circuivi sola (Eccli. XXIV). Rursus de ejus Spiritu dicitur: Spiritus Domini replevit orbem terrarum (Sap. I). Hinc est quod alibi dicit: Coelum mihi sedes est, terra autem scabellum pedum meorum (Isa. [Col. 0079C] LXVI; Act. VII). Rursumque de eo scriptum est: Coelum metitur palmo, et terram concludit pugillo (Isa, XL). Sedes quippe, cui Deus praesidet interius et exterius manet. Coelum palmo metiens, et terram pugillo concludens, ostenditur, quod ipse sit circumquaque cunctis rebus quas creavit, exterior: id namque quod interius concluditur, a concludente exterius continetur. Per sedem ergo cui praesidet, esse interius supraque ostenditur; pugillo, quo continet, exterius subterque signatur. Quia enim ipse manet intra omnia, extra omnia, super omnia, infra omnia; et superior est per potentiam, et inferior per sustentationem; et exterior per magnitudinem, et interior per subtilitatem; sursum regens, deorsum continens, extra circumdans, interius penetrans; nec alia parte [Col. 0079D] superior, alia inferior, aut alia parte exterior, atque alia manet interior; sed unus idemque totus ubique praesidendo sustinens, sustinendo praesidens; circumdando penetrans, penetrando circumdans; unde superius praesidens, inde inferius sustinens, et unde exterius ambiens, inde interius replens; sine inquietudine superius regens, sine labore inferius sustinens; interius sine extenuatione penetrans, exterius sine extensione circumdans. Est itaque inferior et superior sine loco; est amplus sine latitudine, est subtilis sine extenuatione. Ubi ergo dicitur venire, qui dum per molem corporis in dextera Patris [Col. 0080A] est; per incircumscriptam substantiam, qua cum Patre est, ubique est; et juxta haec omnia, quae supra dicta sunt, cum Patre et Spiritu sancto nusquam deest? In quo ergo dicitur venire? In hoc videlicet, in quo formam servi accepit, et semetipsum exinanivit (Philip. II). Exinanire ejus est, ab invisibilitatis suae divinitate visibilem se hominem demonstrare. Bene ergo dicit: Qui est, et qui erat, et qui venturus est; quia permanet et erat; quia cum Patre omnia fecit, non de Virgine initium sumpsit.

Haec est igitur, dilectissimi, fides nostra, ut credamus Dei Filium ante omnia saecula a Deo Patre esse genitum, et in fine temporum de Virgine matre sine virili semine pro nostra salute natum; et ut nos a tentationibus eriperet, tentatum; et ut nobis [Col. 0080B] vestigia illius sequendi, et pro ipsius amore, ac fratrum salute patiendi exemplum daret, passum: et ut carnem nostram crucifigamus cum vitiis et concupiscentiis, crucifixum; et ut a nobis suavitatem excluderet arboris vetitae, felle potatum; et ut nos livore sui corporis sanaret, lancea perforatum; et ut peccata nostra misericorditer portaret, in cruce mortuum; et ut ex toto moriamur carne, mundo, et Deo spiritu vivamus, sepultum; et ut peccatis mortui, justitiae vivamus (I Petr. II), et quae in mundo sunt despicientes, quae sursum in coelo sunt, quaeramus (Coloss. III), resuscitatum; et ut nobis coelestis vitae januam aperiret; et suam ac Patris visionem perenniter concederet, in Patris dextera [Col. 0080C] glorificatum; et ad doctrinam atque consolationem nostram Spiritum sanctum a se et a Patre procedentem, missum; indeque in fine mundi, ut reddat unicuique juxta opera sua (Matth. XVI), venturum.

Haec est fides, quam patriarchae ante legem verbis et operibus praesignaverunt. Hanc sub lege veridici prophetae praedixerunt. Hanc sancti apostoli per universum mundum praedicaverunt; eamque veram asserentes, usque ad proprii effusionem sanguinis decertarunt. Pro hac omnis martyrum exercitus multis corpora sua cruciatibus atque innumeris martyrii generibus tradiderunt. Pro hac non solum viri, sed etiam feminae, teneraeque virgines, ac pueri sanguinem suum effuderunt; eosque ferrum, vincula, [Col. 0080D] ignes, carceres coelestis regis munimine septos, vincere non potuerunt. Hanc praecones veritatis, sancti videlicet confessores Vetus ac Novum Testamentum explanantes, corda hominum velut nubes fulminibus praedicationum ferientes, et pluvia coelestis doctrinae irrigantes, latissime ampliaverunt. Per hanc sancti apostoli, eorumque verbo et opere doctrinam tenentes, ac religiosissime conversationis vestigia sequentes, mortuos suscitaverunt, leprosos mundaverunt, caecos illuminaverunt, surdis auditum reintegraverunt, mutis officia loquendi restituerunt, claudis gressum solidaverunt, daemonia [Col. 0081A] ab obsessis corporibus expulerunt, paralyticos curaverunt, variis languoribus infirmos pristinae sanitati reddiderunt, ignem divinitus exstinxerunt, flumina sicco vestigio transierunt, serpentium ac bestiarum audaciam represserunt, venas aquarum ex abysso orando ad utilitatem fidelium produxerunt; montem, secundum Domini promissionem, de loco ad locum alium transtulerunt; inimicos pacis, partim resistendo, partim perferendo superaverunt; Deo adjuvante, omnia ad profectum sanctae Ecclesiae prospera obtinuerunt, et ab ea pro viribus adversa expulerunt.

Haec fides in anima virtutes nutrit, ab ea vitia repellit, pacem et concordiam gignit, lites dissolvit, inimicos ad pacem reducit, in bonis operibus perseverantiam [Col. 0081B] tribuit; mala odit, bona diligit, carnalia abjicit, spiritualibus inhaerere facit, prospera mundi contemnit, adversa pati non refugit, transitoria vilipendit, aeterna appetit, adversus eam infernus non praevalebit, viam usque ad coelum dirigit, hominem Deo proximum facit, et ad angelorum societatem perducit, atque ad sui Creatoris visionem, bona operando, intromittit: impossibile omnino est, Deo quempiam sine fide placere (Hebr. XI).

Tamen, dilectissimi, nolo vos latere, hominem videlicet sola fide salvari non posse. Novimus enim apostolum Jacobum hoc idem dixisse: Sicut corpus sine anima mortuum est, ita fides sine operibus mortua est (Jac. II). Nunquid ergo sola fide poterimus [Col. 0081C] salvari, aut aeterna gaudia promereri? Nunquid, quia Jesum Christum Dei et hominis filium credimus, nisi bona opera fidei conjunxerimus, ad aeternae beatitudinis praemia pervenire poterimus? Nequaquam. Sic enim in Evangelio, Dominum dixisse legimus: Non omnis qui dicit mihi, Domine, Domine, intrabit in regnum coelorum, sed qui facit voluntatem Patris mei, qui in coelis est (Matth. VII), etc. Non dicit illum tantum, qui verbis confitetur Dei Filium venisse in carne (I Joan. IV), regnum coelorum intrare, sed qui bona operando voluntatem Patris probatur implere.

Volo iterum, charissimi, vos scire quia bonum opus sine fide ad coelum non potest hominem perducere. Quamvis quisque bonis operibus insistat, [Col. 0081D] tamen si illum vera fides non confirmat, charitas, quae omnes colligit fideles et consociat, in membris Ecclesiae eum non computat. Unde et Cornelio centurioni, qui multas eleemosynas faciebat, et verum Deum, Patrem scilicet, et Filium, et Spiritum sanctum, [Col. 0082A] ignorabat, ei a Domino angelus, ne quasi infidelis fructum eleemosynarum perdat, mittitur; et ut nuntius ad Petrum dirigat, sibique eum accersiri faciat, atque ab eo verae fidei doctrinam percipiat, jubetur (Act. IX). Si enim bonum opus ad aeternam salutem sine fide sufficeret, Deus ei angelum suum ad accersiendum Simonem nequaquam mitteret, qui illi sacramenta incarnationis, nativitatis, passionis, resurrectionis, ascensionis, nec non et sancti Spiritus adventum praedicaret; ipsumque, et omnes Dei verbum audientes in nomine sanctae Trinitatis baptizaret. Dum ergo illi Deus angelum suum misit, ab errore illum infidelitatis misericorditer liberavit; et ne bona sua in tenebris ignorantiae, sed in luce fidei ageret, ostendit. [Col. 0082B] Sicut ergo supra dictum est, nec bonum opus sine fidei luce, nec fides sine boni operis actione potest hominem ad coeleste regnum perducere. Certum est igitur ad aeterna illum gaudia pertinere, qui bona, quae potest, operatur cum recta fide.

Vos itaque moneo, fratres charissimi, non ut infideles, sed ut vere fideles Christi, ut, dum lucem habetis, bona non negligatis operari (Joan. XII). In uniuscujusque vestrum mente sit fides recta, et in opere justitia. Conservetur munditia in corde, veritas in ore, et discretio in operatione. Dei Filium ante omnia saecula ineffabiliter a Deo Patre genitum credite, et amore illius bonis operibus insistite. Eumdem etiam et in fine temporum de Virgine [Col. 0082C] matre natum esse ne dubitetis; et ad tanti corroborandam mysterii fidem, in ejus servitio moribus perseverate dignis. Spiritum vero sanctum Patri et Filio coaeternum et consubstantialem esse, ab eisque aeternaliter procedere, atque omnium in eo remissionem peccatorum constare, toto mentis affectu credite, et devotis publice praeconiis asserite.

Igitur, dilectissimi, omnipotenti Deo actiones gratiarum sine intermissione persolvite, et tanta tamque immensa Dei beneficia oblivioni tradere nolite. Desideria cordis vestri ad coelestem patriam indesinenter erigite; ipsumque Dei et hominis Filium in dexteram Patris regnantem oculis purae mentis conspicite; et ut post mortem ad ipsum possitis pervenire, ejusque faciem perenniter cum [Col. 0082D] sanctis omnibus videre, impraetermisse lacrymas fundite, ipso praestante qui cum eodem Deo Patre et Spiritu sancto, in Trinitate perfecta vivit et regnat Deus per omnia saecula saeculorum. Amen.



SERMO QUARTUS IN NATALE DOMINI II.
[Col. 0083]


§ I.---

[Col. 0083A] Cum caeteri evangelistae temporalem Christi generationem declarent, insinuat, quomodo Joannes evangelista potentiam divinitatis, per quam omnia facta sunt, cognovit, et ad eam cognoscendam tradidit nobis consilium. Exponit Joannis Evangelium, declarans quonam modo Joannes evangelista nobis dicat de Christo, ante Virginis partum quis erat, qualis erat, et quando erat, et quid agebat, et ubi venit, et qualiter venit, et qua causa venerit? Etenim descendit, ut sibi fratres acquireret, eum recipiendo, nec dubitare quis debet se filium Dei fieri posse, cum Verbum caro factum est (Joan. I): sua enim nativitate collyrium fecit, quo tergentes cordis oculos, eum videre possimus: etsi gratia accepit Verbum incarnatum, incarnationis causa voluntaria fuit: ex charitate angelum et hominem fecit. Peccatum justificationem nostram impediebat, quod fuit primi parentis inobedientia; ideo debet homo aciem mentis erigere [Col. 0083B] colligendo, quantum debet suo Creatori, et considerare, dum aegrotus exstiterit, quali modo suum Creatorem cognoscere debet cum infirmitatis remediis, quibus nativitas spiritualis Christiani non nimis nativitati Christi dissimilis. Explicat sanctificationem matris, ut versutus confutetur haereticus: et sic Deus homo factus, ut per id quod habet simile, conciliaret, et per id quod cum Patre aequale sublimaret. Quaerit primo: Quare Filius et non Pater, nec Spiritus sanctus est incarnatus? et an totam naturam assumpsit cum suis proprietatibus? Secundo, an prius animam quam corpus assumpsit? et an prius concepta quam assumpta? et utrum caro priusquam conciperetur, obligata fuit peccato, et sic assumpta a Verbo? Tertio, quomodo Levi decimatus in Abraham, et non Christus? Quarto, unde Incarnatio Spiritui sancto attribuitur? Quinto, cum nos Salvatorem natum profitemur, cur Apostolus eum factum dicat? Sexto, cum sit Dei et hominis [Col. 0083C] Filius, an bis genitus dici debet? Septimo, an Christi caro et anima eadem cum Verbo debeant adorari adoratione? Octavo, si Christus secundum quod homo, sit Filius Dei adoptivus? Ultimo, an Christus, secundum hominis naturam, sapientia et gratia potuit proficere?

Beatus Joannes apostolus et evangelista, qui singulare castitatis privilegium meruit, caeteris evangelistis divinitatem Filii Dei altius intellexit, et ad totius Ecclesiae eruditionem evidentius arcana patefecit. Neque enim frustra in coena supra ejusdem Dei et Virginis Filii pectus recubuisse perhibetur (Joan. XXI); sed per hoc typice docetur, quia coelestis haustum sapientiae caeteris excellentius de sanctissimo ejusdem pectoris fonte potaverit. Unde et merito in figura quatuor animalium aquilae volanti [Col. 0083D] comparatur. Cunctis quippe avibus, ut ait Venerabilis Beda, celsius aquila volare consuevit; cunctis animantibus clarius solis radiis obtutum defigit.

Caeteri ergo evangelistae temporalem Christi generationem et temporalia illius facta exponunt; Joannes vero divinitatis ejus potentiam, per quam omnia facta sunt, sublimius mente speculando cognovit, [Col. 0084A] ac nobis cognoscendam scribendo tradidit, dicens: In principio erat Verbum (Joan.), etc. Verbum substantiale intelligitur, quod in ipso homine Christo manet intus; quod de sono vocis intelligitur, non ipse sonus qui transit. Refer animum, o homo, ad illud Verbum quod habes in corde tuo, tanquam consilium natum in mente tua, ut mens tua pariat consilium, et sit consilium quasi proles mentis tuae, quasi filius cordis tui. Prius enim cor generat consilium, ut aliquam fabricam construas: jam natum est consilium, et opus nondum est completum, vides tu quod facturus sis, et alius non miratur, nisi cum feceris opus illud: attendunt homines fabricam tuam, et mirantur consilium fabricantis, stupent quod vident, et amant quod non [Col. 0084B] vident. Si autem ex aliqua fabrica laudatur consilium humanum, vis videre quale consilium Dei est Dominus Jesus Christus, id est Verbum Dei? Adverte fabricam mundi; vide quae sunt facta per Verbum, et tunc scies quale sit Verbum. Nec sola fabrica mundi facta est per Verbum, sed etiam invisibilia. Quamvis autem mutabilia per Verbum facta sunt, ipsum tamen Verbum immutabile est. Unde ait evangelista: In principio erat Verbum (Joan. I). Id ipsum est; eodem modo semper est.

Principium dicitur Deus Pater, quia ex illo omnia ut essent, principium acceperunt. Verbum quippe duplicem habet significationem: aliquando enim, temporales motus, secundum analogiam aliorum [Col. 0084C] verborum, declarat; aliquando substantiam uniuscujusque rei, de qua praedicatur, sine ullo temporali motu designat, ideo etiam substantivum vocatur. Tale est quod dicitur: In principio erat Verbum. Quasi diceret: In patre subsistit Filius: non enim pro tempore, sed pro substantia ponitur, erat. Dicat itaque apertius beatus Joannes evangelista de Christo ante partum Virginis quis erat, et qualis erat, et quando erat, et quid agebat, et ubi venit, et qualiter venit, et qua causa venerit.

In principio, inquit, erat Verbum. Filius Verbum vocatur, quia per eum Deus Pater mundo innotuit, vel quia ipsum dicendo, id est generando, Pater omnia creavit; ipse enim est dictio et Verbum, et sermo Patris. Pater est principium, ex quo omnia; [Col. 0084D] Filius principium, per quem omnia.

Alii evangelistae Christum natum describunt ex tempore; Joannes autem affirmat eum in principio fuisse, id est in Patre, qui erat principium. Non finitur tempore, nec praevenitur principio, quia non fuit Pater ante Filium. Est ergo Pater principium, non de principio; Filius autem principium, sed de [Col. 0085A] principio. Vel, Verbum erat in principio, omnium creaturarum sive temporum: quidquid enim creaturarum quodcunque principium habuit, ut esset, erat tunc per Verbum Dei, per quem facta sunt omnia. Omnino quater ponit substantivum Verbum, erat, erat, erat, erat; ut intelligeres omnia tempora praevenisse coaeternum Deo Patri Filium. Verbum dicitur, vel sonus, qui de ore loquentis emittitur, et auditur; vel ipse intellectus, qui in corde audientis per auditum, sonum generat, cum profertur. Haec vox [(94) 1Kb] , Deus Patris, intelligimus quamdam substantiam ineffabilem, incommutabilem, incogitabilem, quae non transit cum prolata voce; hoc Verbum est Deo Patri coaeternum, et ejusdem essentiae. Et ne quis dubitaret Filium in Patre sustinere, ut [Col. 0085B] nulla differentia credatur inesse, subjungit, et Verbum erat apud Deum. Quasi diceret: Filius subsistit in Patre in unitate essentiae, et personali discretione. Alii evangelistae inter homines subito apparuisse Dei Filium dicunt. Joannes, apud Deum semper fuisse, dicit. Et verbum erat apud Deum, id est Filius apud Patrem. Alii verum hominem; Joannes ipsum verum Deum affirmat, dicens, et Deus erat Verbum, id est Filius ipse erat Deus. Alii hominem eum apud homines temporaliter conversatum; Joannes vero in principio apud Deum manentem ostendit, dicens: Hoc erat in principio apud Deum. Ita apud Patrem erat unum cum ipso Patre, ut omne principium creaturarum sua essentia praeiret. Alii dicunt, quomodo miracula fecit in [Col. 0085C] mundo; iste omnia per ipsum facta esse testatur, cum ait: Omnia per ipsum facta sunt, et sine ipso factum est nihil, omnis scilicet creatura visibilis, et invisibilis; et sine ipso nihil creaturarum subsistentium factum est.

Patet ergo quia ipse creatura non est, per quem omnis creatura facta est, et sine quo nihil factum est, subaudis, earum rerum quae subsistunt: malum enim et peccatum et idolum per ipsum facta non sunt, quia nihil sunt; nulla enim natura sua subsistunt: cuncta quippe, quae pondus, mensuram et numerum habere possunt, per Verbum facta sunt; omnis forma, omnis compago, omnis concordia partium, Deus omnia fecit, et in gradibus collocavit. [Col. 0085D] Et cum aliquis audiat, mutabilem creaturam per Filium factam non credat, voluntatem ejus esse mutabilem, quasi subito vellet facere aliquid, quod ab aeterno non fecerit.

Iterum subjungit, dicens: Quod factum est, in ipso vita erat. Ac si diceret: Quod factum est in tempore sive vivum sive carens vita, in spirituali factore idem semper vivit et vixit. Faber faciens arcam, primo habet in arte arcam, deinde illam fabricando profert. Potest arca putrescere, et iterum ex illa quae est in arte, aliam fabricari. Arca in opere non est vita; arca in arte vita est, quia vivit in anima artificis, ubi ista sunt antequam proferantur: [Col. 0086A] quod factum est, transit; quod in sapientia est, transire non potest. Quod si aliquis non potest capere, qua ratione omnia quae per Verbum facta sunt, uniformiter vixerunt et vivunt in artifice; a Christo lactefacto per carnem nutriat cor, ut ad solidum cibum, id est ad eumdem Christum a Patre ante omnia saecula natum verum Deum perveniat.

Sequitur: Et vita erat lux hominum. Illa vita, id est illa Dei sapientia, per quam facta sunt omnia, quae in natura suae divinitatis super omnia erat incognita, per assumptionem naturae in qua videri posset, in cognitione angelicae et humanae naturae descendit. Ex ipsa ergo vita non pecora, sed homines ad imaginem Dei facti illuminantur; quia capaces [Col. 0086B] rationis si mundi sunt a vitiis, possunt comprehendere cognitionem divinae Sapientiae. Vita autem illa lux mentium et supra mentes est, et excedit omnes mentes; sed stulti qui propter peccata tenebrae appellantur, illam lucem quasi absentem cogitant esse; quia non percipit homo animalis, quae sunt Spiritus Dei (I Cor. II). Unde et subdit, dicens: Et lux in tenebris lucet, et tenebrae eam non comprehenderunt. Sicut caecus in sole praesentem habet solem, sed absens est ipse soli, sic Christus corda impiorum hominum manifeste cognoscit, licet ipse ab illis ignoretur; quia per vitia ab humanae conditionis honore recesserunt. Comparabiles jumentis insipientibus (Psal. XLVIII) rectae voluntatis luce privantur. Et tamen istis divina misericordia consuluit, [Col. 0086C] ut possent pervenire ad illam veram lucem; et fierent filii lucis, qui erant filii tenebrarum; quia qui apparuit ut homo, in homine latebat secundum Deitatem. Missus fuit quidam magnus homo a Deo, cui nomen erat Joannes. Ad quid? Ad hoc videlicet, ut testimonium perhiberet Filio Dei et Virginis Jesu Christo. Iste siquidem homo recte poterat loqui de Deo, quia erat missus a Deo. Homo erat non angelus, ut haeretici volunt. De Deo ergo locuturus, a Deo praemittitur homo, ut per ejus testimonium nuntiaretur plusquam homo. Fuit, inquit, homo missus a Deo, cui nomen erat Joannes, id est Dei gratia, vel in quo est gratia, qui gratiam novi testamenti, id est Christum suo testimonio primum [Col. 0086D] mundo innotuit. Vel Joannes interpretatur cui donatum est; quia per gratiam Dei donatum est ei Regem regum non solum praecurrere, sed etiam baptizare.

Hic missus a Deo venit per libertatem arbitrii in testimonium, ut testimonium perhiberet de lumine. Joannes testimonium perhibuit de Christo, cum ait: Ecce Agnus Dei, ecce qui tollit peccata mundi (Joan. I). Et iterum: Illum oportet crescere, me autem minui (Joan. III). Ideo Joannes perhibuit testimonium, ut omnes crederent per ipsum; quia ipse Joannes non erat Deus, sed ut per ipsum, id est per testimonium ipsius crederent in lucem, [Col. 0087A] quam nondum videre noverant, id est Christum, qui de seipso ait: Ego sum lux mundi (Joan. VIII). Magnus iste homo, qui prior mittitur, et testimonium perhibuit. Mirari possumus istum, sed tanquam montem: mons autem in tenebris est, nisi vestiatur luce; sed mons iste ad hoc creatus est, ut prior radios excipiat, et oculis sanctis lucem nuntiet. Unde sequitur, non erat ille lux; sed missus est, ut testimonium perhiberet de lumine. Quare hoc? ut omnes videlicet crederent per illum. Sancti lux vocantur; sed magna differentia est inter lucem quae illuminat, et lucem quae illuminatur. Et de quo lumine Joannes testimonium perhibet? de illo videlicet de quo dicitur: Erat lux vera. Erat et Joannes lux, sed non vera; quia, nisi illuminaretur, [Col. 0087B] tenebrae essent. Christus autem lux est illuminans, lux substantialis, quae in omnibus lucet et ad omnia accedit; nullis sordibus corrumpitur; nullis tenebris obscuratur: Joannes vero non erat talis lux, sed erat lucerna ardens et lucens (Joan. V): ardens fide et dilectione, lucens verbo et operatione. Qualis autem erat ista lux, et quid agebat, et ubi erat? Erat lux vera, quae illuminat omnem hominem venientem in hunc mundum. Non quod omnes illuminentur, quia multi in tenebris sunt; sed quicunque illuminantur, per hanc lucem illuminantur: et si omnem venientem in hunc mundum illuminat, tunc et ipsum Joannem ipse illuminabat a quo demonstrari volebat. Omnem hominem illuminat, sive naturali ingenio, ut gentium philosophos; sive sapientia [Col. 0087C] spiritali, ut homines Dei notitiam habentes. Sicut enim nemo a seipso est, ita nemo a se sapiens est; homo conditus in magna claritate, recedendo a Deo obtenebratus est: oportet ergo, ut omnes in mundo nati, omnes tenebrosi ad hanc veram lucem, quae Christus est, accedant ipsamque aspiciant; vel si non sunt idonei ut ipsam videant, in Joanne jam illustrato aciem figant, et per ipsum ad Christum veniant. Cujus naturam utramque, et divinam scilicet, qua semper ubique totus manet, et humanam qua tempore natus, loco inclusus apparuit, consequenter evangelista describit, dicens: In mundo erat. Quid ergo? si huc venit, ubi erat? ubique erat per divinitatem, huc venit per carnem; in [Col. 0087D] mundo erat per humanitatem, quem fecerat per divinitatem. Vel aliter: In mundo, id est in universali creatura subsistebat; quia non extrinsecus est ad illud quod facit, sed infusus mundo praesentia majestatis, facit quod facit. Continet et gubernat praesentia sua quod facit.

Sequitur: Et mundus per ipsum factus est. Non enim in alienis operibus Conditor universitatis habitat; sed in suis, quae fecit. Et mundus eum non cognovit. Omnis creatura cognovit Creatorem, elementa videlicet et angeli nascenti, morienti et resurgenti Christo testimonium obsequiumque praestiterunt; sed mundo adhaerentes, mundum corde inhabitantes non eum cognoverunt; vel homo dicitur mundus, quia officina est totius creaturae in [Col. 0088A] homine adunata. Totius creaturae quinque partita est divisio. Aut enim est tantum corporea, ut lapis; aut vitalis, ut herbae; aut sensibilis, ut pecora; aut rationalis, ut homo; aut intellectualis, ut angelus: et haec omnia in homine sunt congregata, et omnem mundanum, ut dicunt, conficiunt ornamentum, id est hominem. Iste mundus, id est homo, suum Creatorem non cognovit, quia tenebrae lucem non comprehenderunt. Et quia erat in mundo, et tamen mundus non cognovit, venit per assumptionem humanitatis in sua propria, quae per ipsum facta sunt; et sui, id est homines ab ipso creati, cum non receperunt. Venit, ut vel sic cognosceretur; sed nec sic est ab homine cognitus: quem in potentia Deitatis cuncta creantem et regnantem non [Col. 0088B] cognoverunt; ipsum in carnis infirmitate miraculis coruscantem recipere noluerunt. Vel in propria venit, id est in gentem Judaeorum, quam prae cunctis gentibus elegerat, et suus peculiaris populus eum non recepit. Ergo supervacue Christus incarnatus est? Minime. Unde et addidit: Quotquot autem receperunt eum, dedit eis potestatem filios Dei fieri. O ineffabilis pietas! Unicus ex Patre natus est, et noluit remanere unus; sed descendit ut acquireret sibi fratres, quibus Patris sui regnum distribueret. Deus ex Deo natus est, et noluit tantum Dei Filius manere; sed factus est filius hominis, ut homines in Dei filios transferret, et gloriae suae cohaeredes faceret; ut quod ipse habebat per naturam, illi haberent per gratiam.

[Col. 0088C] Sequitur: Quotquot receperunt eum. Non est personarum acceptor Deus; sed in omni gente, qui timet eum, et operatur justitiam, acceptus est illi (Act. X). Recipientibus se dedit potestatem filios Dei fieri; non recipientibus autem dat spatium recipiendi. Homines, Deo possidente, sunt haereditas illius, ut dicitur: Dabo tibi gentes haereditatem tuam (Psal. II). Et ipse vicissim est eorum haereditas, unde ipse Dominus ait: Ego sum haereditas eorum (Ezech. XLIV). Ipse nos possidet ut servos; nos eum, ut nostram salutem, et ut aeternam lucem. Quid vero sit recipere Filium Dei, evangelista consequenter exponit, dicens: His qui credunt in nomine ejus; qui eum verum Deum, et verum hominem firmissime credunt, et recipiunt. Magna est [Col. 0088D] virtus fidei, qua Deus recipitur et homo deificatur. Unde scriptum est: Justus ex fide vivit (Hebr. II). Quo autem ordine filii Dei possunt fieri, et quantum haec generatio a carnali generatione distet, designat, cum ait: Qui non ex sanguinibus, neque ex voluntate carnis, neque ex voluntate viri, sed ex Deo nati sunt. Physicalis ratio docet, in tempora conceptionis duos sanguines, masculi videlicet et feminae, commisceri. Carnis nomine femineus sexus designatur; nomine viri masculinus sexus intelligitur. Adam dicit de Eva: Caro de carne mea (Gen. II). Cum ergo carnalis generatio singulorum ex maris et feminae complexu ducat originem, et ibi carnalis voluntas utriusque expleatur; generatio spiritualis, [Col. 0089A] quae per gratiam sancti Spiritus ministratur, distinguitur; quia quod natum est ex carne, caro est; sed quod natum est ex spiritu, spiritus est (Joan. III).

Sed ne quis dubitet se filium Dei cohaeredemque Christi posse fieri, quia ut homines nascerentur ex Deo, primo ex eis natus est Deus. Si praecessit quod majus est, quis dubitet fieri, quod minus est? Si Verbum caro factum est, si Filius Dei factus est homo, quid mirum, si homo credens in Filium Dei, Dei filius futurus sit? Verbum descendit in carnem, ut caro ascenderet in Verbum. Ne mireris ergo tantam gratiam Domini; ne quasi incredulus exhorrescas; reddat te securum tuae spiritualis regenerationis humana in Christo generatio. Verbum [Col. 0089B] caro factum est: Filius Dei factus est homo, et inter homines conversatus (Baruch. III). Carnis nomine tota humana natura significatur, id est caro et anima juxta illud: Videbit omnis caro, id est omnis homo, Salutare Dei (Luc. III). Sicut homo ex carne et anima constat, ita Christus ex divinitate, et anima, et carne [(95) 1Kb] constat; Deus ab aeterno in aeternum existens verus ut erat, hominem ex tempore assumens in unitatem personae, quem non habuerat. Cum credimus animam incorpoream corpori jungi, ut ex his duobus fiat unus homo, facilius possumus credere divinam substantiam incorpoream animae incorporeae conjungi in unione personae, ita ut Verbum in carnem non sit conversum, [Col. 0089C] nec caro in Verbum confusa, cum nec corpus in animam, nec anima in corpus convertatur.

Iterum subjungit, dicens: Et vidimus gloriam ejus. Quid per hanc nativitatem nobis sit collatum, insinuat. Caeci eramus, et Deum videre non poteramus; sed sua nativitate collyrium fecit, unde tergeremus oculos cordis nostri: et sic vidimus gloriam ejus, qui aspicientes humanitatem miraculis coruscantem, intelleximus divinitatem intus latentem. Viderunt multi gloriam Christi, sed maxime illi qui Christo in monte transfigurato claritatem ejus perspexerunt; qui resurgentem a mortuis, et ad se januis clausis introeuntem, et coelos ascendentem viderunt; qui manifeste cognoverunt quod hujusmodi gloria non esset cuilibet sanctorum, sed [Col. 0089D] illi soli, qui esset in divinitate unigenitus a Patre: cum veniret, hanc gloriam nullus posset videre, nisi carnis humanitate sanaretur. Pulvis inerat homini in oculum, qui eum sauciaverat, ne videret lucem; collyrium fit de terra, et mittitur in oculum. Verbum caro factum est, et vidimus lucem. Caro excaecaverat animam carnalibus affectionibus consentientem; Verbum caro factum sanat te, o homo, et de carne carnis vitia exstinguit; et de morte mortem occidit, ut jam possis dicere: Vidimus gloriam ejus: ad quam gloriam perducta est acies hominis curata per carnem.

Sequitur: Plenum gratiae et veritatis. Plenitudo [Col. 0090A] gratiae refertur ad humanitatem, plenitudo veritatis ad divinitatem. Verbum quippe incarnatum, Dei scilicet et Virginis Filius, secundum humanitatem gratiam accepit, cui singulari munere prae aliis datum est, ut ex quo tempore in utero Virginis homo concipi inciperet, esset etiam Deus. Sicut enim Verbum accepit carnem, ita et ipsa caro per Verbum potestatem divinitatis accepit, et hoc jure gratia vocatur, quia nullis praecedentibus meritis efficitur Deus. Unde et gloriosa, imo et gloriosissima Virgo non solum hominis sed et Dei Genitrix appellatur et creditur. Plenus erat veritate, id est ipsa Verbi divinitate, quae hominem illum singulariter elegit, cum quo una persona fieret: in ipso enim, ut ait Apostolus, habitat omnis plenitudo [Col. 0090B] divinitatis corporaliter (Coloss. II). Vel plenum gratiae, secundum vetus testamentum, in quo promittitur, quod in novo impletur; vel plenum gratia, id est ipso Spiritu sancto, qui spiritus gratiae dicitur, quia distributor est omnium spiritualium charismatum, cujus septiformis gratia humanitatem Christi, sicut Isaias testatur, implevit. Requiescet, inquit, super eum spiritus sapientiae et intellectus, spiritus consilii et fortitudinis, spiritus scientiae et pietatis, et replebit eum spiritus timoris Domini (Isa. XI).

Notandum interea, fratres charissimi, quia principalis causa quare Dei Filius factus est homo sola ipsius voluntas est, secundum quam ipse cum Patre omnia disponit ab aeterno; secundum quam omnia [Col. 0090C] quaecunque voluit fecit (Psal. CXIII); quia, sicut eam nulla cogit necessitas, sic nulla retardat impossibilitas. Quod autem sic velle dignatus est, charitas hoc fecit, et gratia; quia, sicut plenus erat charitate, plenus voluit esse, ut supra dictum est, et gratia. Ex charitate quippe fecerat angelum et hominem, ut essent quos diligeret, et a quibus diligeretur, et qui sua secum fruerentur beatitudine. Ex ejusdem ergo charitatis gratia voluit homo fieri, in quo suae gratiae plenitudinem ostendit, cum hominem, qui gratiae ingratus exstiterat, et suam ipsius imaginem in se deformaverat, reformare voluit per gratiam. De hac plenitudine gratiae, dicit B. Augustinus in libro De videndo Deum: »Unigenitus Dei cum esset Filius per naturam, ut esset [Col. 0090D] plenus gratia, factus est filius hominis per gratiam.« Unde superius ait evangelista: Vidimus gloriam ejus, gloriam quasi Unigeniti a Patre plenum gratiae et veritatis. Et per Gabrielem archangelum ad beatissimam virginem Mariam dicitur: Ave, Maria, gratia plena: Dominus tecum (Luc. I). Et adjecit: invenisti gratiam apud Dominum (ibid.). Unde ait Apostolus: Apparuit benignitas et humanitas Salvatoris nostri Dei; non ex operibus justitiae quae fecimus nos, sed secundum suam misericordiam salvos nos fecit (Tit. III). Et iterum: Deus mittens Filium suum in similitudinem carnis peccati, de peccato damnavit peccatum in carne, ut in nobis justificationem [Col. 0091A] adimpleret, qui non secundum carnem ambulamus, sed secundum spiritum (Rom. VIII). His verbis designat Apostolus Deum ad hoc misisse Filium ut de peccato damnaret peccatum, et justificationem in nobis adimpleret.

Unde, dilectissimi fratres, necessarium arbitramur videre, quod et quantum fuerit peccatum illud, quod justificationem nostram impediebat, et ad quod damnandum missus est Dei Filius, ac si damnari non posset per alium.

Notandum, quia illud peccatum fuit primi hominis inobedientia. Posuerat namque eum Creator suus ad cautelam humilitatis, et ad custodiam subjectionis, ut suo Creatore se cognosceret inferiorem; ne per tantam quam acceperat dignitatem [Col. 0091B] superbiendo, ruentem sequeretur Luciferum; cum ad hoc potius conditus esset, ut in Dei laudem perseverando per obedientiae meritum illuc ascenderet, unde superbus ille corruerat. Leve quippe et parvum fuit, quod ei inditum est praeceptum: non enim praeceptum est ei ut aliquid agendo fatigaretur, vel operando lassaretur, sed tantummodo ut a fructu unius arboris abstineret. Facillime illud posset observare, si vellet: sed, sicut dicit B. Augustinus in libro De correctione et gratia, »acceperat posse quae vellet, sed non habuit velle quae posset; nulla urgebatur necessitate: proprio itaque arbitrio suggestioni mulieris consensit, et diaboli dominio se subjugavit.« Sed quia, ut ait Apostolus, ubi abundavit iniquitas, superabundavit gratia (Rom. [Col. 0091C] V); Dei Filius misericorditer dignatus est homo fieri ut hominem redimeret de manu inimici.

Ad divinae igitur miserationis magnitudinem libet, fratres dulcissimi, aciem mentis erigere; et quantum rationalis homo suo debeat Redemptori [(96) 1Kb] , ex beneficiorum commemoratione colligere. Primo quod hominem, cum non esset, mirabiliter de terra plasmavit; deinde cum astutia serpentis et fallacia seductae mulieris perditus esset, mirabilius reformavit. In plasmando mira potestas, in reformando mirabilior Omnipotentis apparuit humilitas. In primo statu conditionis homo desipiens, quia tumuit potestate [(97) 1Kb] , non dilexit majestatem; appetivit libertatem, et incurrit servitutem: et qui [Col. 0091D] per obedientiam potuit deificari, ex se hoc ambiens, vanitati meruit subjugari. Benignus ergo Conditor nolens perire quem creaverat, in habitu servi servis apparuit, ut familiari colloquio suam eis majestatem insinuaret, eosque ad charitatem excitaret. Facto itaque, ut jam supradictum est, collyrio de terra et ex saliva, caeci nati oculos aperuit (Joan. IX), quia Dei Sapientia in unitate personae nostrae naturae conjuncta in humano genere caecato a prima origine, intellectum quo Deum cognosceret, et amorem quo agnitum diligeret, reformavit, ut jam multiplici beneficio obligatum, eum super omnia diligeret, cujus tam multa beneficia in se [Col. 0092A] percepisse cognosceret. In beneficio primae conditionis sapientia et virtus Conditoris emicuit; in beneficio autem reconciliationis, quo adversos et male meritos revocavit ad se, poenas remisit, praemia repromisit: quantum, quod condidit, amaret, evidenter ostendit; et sic in eis, quos prius dilexerat, ignem sui amoris accendit.

Agnovit enim aegrotus medicum suae salutis valde affectuosum et peritum; miratus est sapientiam, dilexit sanitatem. Agnovit quam pretiosum esset antidotum quod confecerat suus medicus ad sanandum morbum tam acutum, tamque in veteratum; et ideo ingratus esse non potuit, qui tot beneficia de sui Redemptoris manu accepit. Humilitatem quippe agnovit; quia ipse medicus noster in infirmitate [Col. 0092B] nostrae carnis tanquam in lecto decubuit infirmantium, ut experiretur quid sanandis suis infirmis esset necessarium. Sapientiam quoque hujus medici novit aegrotus; quia, juxta rationem medicinae, in quibusdam sanitatem contulit aegrotis per similia; in quibusdam vero morbos sanavit per contraria. Per similia quidem, qui natus est, passibilia nostrae mortalitatis perferendo, ut nos ab omni passibilitate sanaremur; crucifixus est, ne nos cruciatibus aeternis subjiceremur; mortuus est secundum humanitatem temporaliter, ne nos in aeternum moreremur; suscitatus est de morte, ut nos ei consuscitaremur; ascendit, ut per suam in Dei Patris dextera sessionem, secum elevaret devoti gregis humilitatem. Si vero quibus contrariis, [Col. 0092C] contrarios morbos curaverit, attendatur, videmus, quia per formam servi nostram reparavit libertatem; per suam humilitatem antiqui hostis dejecit superbiam; per suam obedientiam nostram sanavit inobedientiam. Haec omnia et verbo docuit, et exemplo probavit, ut quae imitanda proposuit, obediendo impleremus; quae speranda promisit, sine haesitatione speraremus.

Quantum enim pretium pro nobis redimendis solverit iste medicus, B. Petrus apostolus insinuat, dicens: Non enim corruptibilibus auro, vel argento redempti estis de vana vestra conversatione paternae traditionis; sed pretioso sanguine Agni immaculati et incontaminati Jesu Christi (I Petr. I). Huic concordat [Col. 0092D] doctor gentium Paulus a Sole justitiae illustratus. Empti estis, ait, pretio magno; glorificate et portate Deum in corpore vestro (I Cor. VI). Agnus iste immaculatus non est ille qui in veteri sacrificio requirebatur absque maculae varietate de pecoribus natus, sed verus et innocens de immaculato Virginis utero natus. Non ille, cujus sanguine postes tingebantur, sed in cujus fide frontes fidelium crucis impressione signantur; non ille, cujus sanguis sacerdotum manibus fundebatur, sed qui a seipso sacerdote vero pro salute nostra offerendus praefigurabatur. Neque enim digna hostia aeque munda poterit inveniri, quae pro nobis emundandis [Col. 0093A] offerretur; neque sacerdos aeque dignus, aeque mundus a quo tam digna hostia offerretur. Ipse enim de seipso sic ait: Nemo tollet a me animam meam; sed ego pono eam, et iterum sumo eam (Joan. X). Iste Agnus sine macula et ruga Virginem sibi sponsam, id est sanctam Ecclesiam sociavit, sicut sibi matrem Virginem antea consecravit. Unde nativitas, qua temporaliter natus est Christus, non dissimilis est nativitati qua spiritualiter nascitur Christianus. Sicut enim Christum mater virgo concepit, virgo peperit, et post partum virgo permansit; sic sancta mater Ecclesia Christi sponsa, lavacro aquae, verbo veritatis [(98) 1Kb] , et sanctificatione sancti Spiritus consecrate [(99) 1Kb] , Christianos populos quotidie generat, et virgo in fide permanet. In Maria carnis integritas, [Col. 0093B] in sancta Ecclesia fidei puritas commendatur. Audiamus B. Paulum amicum coelestis sponsi casto amore zelantem sponsam, non sibi sed sponso Ecclesiae Corinthiorum sic dicentem: Aemulor enim vos Dei aemulatione. Despondi enim vos uni viro virginem castam exhibere Christo (II Cor. XI). Sancta quippe Ecclesia pignore sancti Spiritus subarrhata in integritate fidei, in morum honestate virgo est de spe ad speciem perducenda; ut ibi plena jucunditate, in pleno sponsi amore gaudeat, cujus arrhas, contempta omnis serpentis seductione, conservat.

Quomodo autem Dei Filius matrem carnis suae sanctificaverit, deinceps audiamus, ut inde laetetur [Col. 0093C] omnis Catholicus, versutus confutetur haereticus. Omne quippe vitium tam originalis quam actualis culpae in ea delevit; sicque carnem de carne ejus assumens, eamdem in divinam munditiam transformavit. Etenim sic ait Scriptura: Deus noster ignis consumens est (Deut. IV). Sicut ergo ignis materialis omne quod absumit mundans in se convertit, sic materiale carnis nostrae, quod divinus ignis assumpsit, ab omni labe peccati purgavit. Prima etenim humani generis parens, quia serpentinae persuasionis virus excepit, duplici maledicto succubuit; videlicet, ut cum viro mortem incurreret, et ut filios, quos cum carne delectationis conciperet, cum dolere parturiret. Hujus maledictionis omnes filiae Evae haeredes successerunt, et omnes [Col. 0093D] filios sub necessariae mortis condemnatione genuerunt. Sola haec mater, quae non sibilo serpentis, sed angeli nuntiantis verbis credidit, benedictionem, quae utrumque maledictum excluderet, audire promeruit. Benedicta tu in mulieribus (Luc. I); quia videlicet, nec per concupiscentiam carnis concipies, nec Filium in dolore paries: et benedictus fructus ventris tui (ibid.); ipse scilicet Deus et homo Jesus Christus, qui non ex voluntate carnis, neque ex voluptate viri natus (Joan. I), non necessitate, sed voluntate temporaliter mortem subiit, et ab aeterna morte nos liberavit.

In hac igitur nativitate Deus et homo natus est, [Col. 0094A] ut homines renascerentur dii: in hac Deus Verbum uterum Virginis ingreditur, ut humanitas sublimaretur. Deus Dei Filius tanquam fortis adjutor ad sublevandum humanum genus, quasi humerum supposuit; et inter tantam dissimilitudinem humanae naturae, et incommutabilis substantiae divinae personam suam utriusque naturae participem mediatricem posuit, quae per id quod nobis habet simile reconciliaret; per id vero quod cum Patre habet aequale sublevaret; et tanquam lineamenta carnis lippientibus oculis, et solem nonnisi sub nube videre valentibus, aeterni luminis jubar effudit, et ignorantiae nostrae tenebras illustravit.

Miser etenim homo ad imaginem Dei conditus, cum in honore esset, non intellexit; comparatus est [Col. 0094B] jumentis insipientibus, et similis factus est illis (Psal. XLVIII). Ac si apertius diceret: Homo cum in honore esset, id est ad imaginem Dei factus, non quidem corpore, sed rationis intellectu. Ac si patenter dicat: Studet homo vanis rebus, et ideo non est accusandus Deus; sed homo, quia cum in honore esset, id est ad imaginem Dei factus, non intellexit suam dignitatem, scilicet quia intellectu praeest jumentis, non viribus. Quasi diceret: Non intelligenter egit, sed comparatus est, amissa ratione, jumentis insipientibus, non in alia re, sed in insipientia. Et merito, quia similis factus est illis vitio suo, non natura. Ideo etiam panis angelorum factus est fenum rationabilium animalium, id est alimentum [Col. 0094C] simplicium: ut inde lac suggereret parvulus, quo forti cibo reficitur angelus. Sicque in virile robur educatus, per alimoniam lactis quandoque pertingat ad internum et aeternum gustum divinae majestatis, id est per id quod Verbum caro factum est, et habitavit in nobis (Joan. I), Verbum Domini in principio apud Deum contempletur cum angelis, interim per speculum et in aenigmate, postea vero in fine manifeste (I Cor. XIII): hic sicut in via, ibi sicut in patria (Hucusque Ivo).

[(100) 1Kb] Hic diligenter est adnotandum quare Filius, non Pater, nec Spiritus sanctus est incarnatus. Solus namque Filius hominem assumpsit: quod utique ordine congruo atque alto sapientia Dei fecit consilio, ut Deus qui in sapientia sua mundum [Col. 0094D] condiderat secundum illud: Omnia in sapientia fecisti, Domine (Psal. CIII), eadem quae in coelis sunt et quae in terris restauraret. Haec est mulier evangelica, scilicet Dei sapientia, quae accendit lucernam, et drachmam decimam, quae perdita fuerat, reperit (Luc. XV). Sapientia igitur Dei Patris testam humanae infirmitatis lumine suae divinitatis accendit, perditumque hominem reparavit nomine regis et imagine insignitum. Ideo igitur Filius missus est et non Pater; quia congruentius mitti debebat, qui est ab alio, quam qui est a nullo. Filius a Patre est; Pater vero a nullo. Unde ait B. Augustinus in libro De Trinitate: »Pater non habet, de [Col. 0095A] quo sit.« Sicut ergo Pater genuit et Filius genitus est, ita congrue Pater misit et Filius missus est. Ab illo enim convenienter mittitur Dei Verbum, cujus est Verbum; ab illo mittitur, de quo natum est: mittitur Verbum, quod genitum est; Pater vero qui misit, a nullo est: ideoque Pater missus non est, ne si mitteretur, ab alio esse putaretur.

Missus est ergo primo Filius, qui a solo Patre est; deinde etiam Spiritus sanctus, qui est a Patre et Filio. Sed Filius solus incarnari missus est; non Spiritus sanctus, sicut nec Pater: quod ideo factum est ut qui erat in divinitate Dei Filius, in humanitate fieret filius hominis. Non Pater vel Spiritus sanctus carnem induit, ne alius in divinitate esset Filius, alius in humanitate; et ne idem esset [Col. 0095B] Pater et Filius, si Deus Pater de homine nasceretur. Unde in ecclesiasticis dogmatibus legitur: non Pater carnem assumpsit, neque Spiritus sanctus, sed Filius tantum, ut qui erat in divinitate Dei Filius, ipse fieret in homine hominis filius; ne filii nomen ad alterum transiret, qui non esset aeterna nativitate Filius. Dei ergo Filius, hominis factus est filius, natus secundum veritatem naturae ex Deo Dei Filius, et secundum veritatem naturae ex homine hominis filius; ut veritas geniti non adoptione, non appellatione, sed in utraque nativitate nomen filii nascendo haberet, et esset verus Deus, et verus homo unus Filius. Non ergo duos Christos, neque duos filios; sed Deum et hominem [Col. 0095C] unum Filium: quem propterea Unigenitum dicimus manentem in duabus substantiis, sicut ei naturae veritas contulit; non confusis naturis, neque immistis, sicut Timotiani volunt, sed societate unitis. Ecce habes quare Filius, non Pater, nec Spiritus sanctus carnem assumpserit.

[(1) 1Kb] Et quia in homine tota humana natura vitio corrupta erat, totam assumpsit, id est animam et carnem, ut totam curaret et sanctificaret. Quod autem humanae naturae, sive humanitatis vocabulo, anima et caro intelligi debeat; aperte docet Hieronymus in expositione catholicae fidei, dicens: »Sic confitemur in Christo unam Filii esse personam, ut dicamus duas perfectas, et integras esse substantias,« id est Deitatis et humanitatis, quae ex [Col. 0095D] anima continetur et corpore. Ecce aperte ostendit, humanitatis nomine animam et corpus intelligi; quae duo assumpsisse Dei Filius intelligitur, ubi hominem sive humanitatem, vel humanam naturam accepisse legitur. Totam quippe hominis naturam, id est animam et carnem, et horum proprietates, sive accidentia assumpsit Deus: non carnem sine anima, nec animam sine carne [(2) 1Kb] , ut haeretici voluerunt; sed etiam carnem et animam cum sensibus suis, praeter peccatum. Unde Joannes Damascenus [Col. 0096A] ait: »Omnia, quae in nostra natura plantavit Deus, Verbum assumpsit; corpus scilicet et animam intellectualem et horum idiomata.« Totum enim totus assumpsit, ut toti mihi salutem gratificet. Quod enim inassumptibile est, incurabile est.

»Assumpsit igitur Dei Filius, ut ait Joannes Damascenus, carnem et animam, sed carnem, mediante anima: unitum est enim carni per medium intellectum Verbum Dei. Tantae, inquit, subtilitatis, atque simplicitatis est divina essentia, ut corpori de limo terrae formato uniri non congruit [(3) 1Kb] , nisi mediante rationali essentia.« Illa autem unio inexplicabilis est adeo, ut etiam Joannes ab utero sanctificatus, se non esse dignum fateatur solvere corrigiam calceamenti Jesu (Joan., I); quia videlicet [Col. 0096B] illius unionis modum investigare, aliisque explicare, non erat sufficiens. »Non sunt igitur audiendi, ut ait B. Augustinus De agone Christiano, qui non verum hominem Filium Dei suscepisse dicunt, neque de femina natum, sed falsam carnem et imaginem corporis simulatam ostendisse videntibus.« In quem errorem idcirco prorumpunt; quia timent quod fieri non potest, scilicet ne humana carne veritas et substantia Dei inquinetur; et tamen praedicant istum visibilem solem radios suos per omnes faeces spargere, et eos mundos et sinceros servare. Si ergo visibilia munda visibilibus immundis contingi possunt, et inde non inquinari, quanto magis incommutabilis, et invisibilis [Col. 0096C] veritas, per spiritum animam, et per animam corpus suscipiens, totum hominem sine sui contaminatione assumpsit, et ab omnibus infirmitatibus liberavit? Ecce hic dicit Dei sapientiam per Spiritum assumpsisse animam, et per animam corpus. Spiritus enim, scilicet pars animae superior, majori similitudine Deo propinquatur quam anima, scilicet ipsa eadem secundum inferiorem partem; et anima magis quam corpus, et ideo non incongrue anima dicitur assumpta per spiritum, et corpus per animam.

Si autem quaeritur utrum Verbum carnem simul et animam assumpserit? Et an prius animam quam carnem, vel carnem quam animam? Et utrum caro illa prius fuerit in utero Virginis concepta, et postea [Col. 0096D] assumpta? verissime et absque ulla ambiguitate dicitur; quia ex quo hominem Deus assumpsit, totum assumpsit, simulque sibi univit animam et carnem. Nec [(4) 1Kb] caro prius fuit concepta; sed in conceptione assumpta, et in assumptione concepta. Unde B. Augustinus in libro De fide ad Petrum: »Firmissime tene, et nullatenus dubites, carnem Christi non sine divinitate conceptam in utero Virginis, priusquam susciperetur a Verbo; sed ipsum Verbum Deum suae carnis acceptione conceptum, [Col. 0097A] ipsamque carnem Verbi incarnatione conceptam.« Idem in libro De Trinitate: »Non esset Dei hominumque mediator, nisi esset idem Deus, idem homo, in utroque unus et verus: quam servilem formam a solo Filio susceptam tota Trinitas, cujus est una voluntas et operatio, fecit.« Non ante in utero Virginis prius caro suscepta est, et postmodum divinitas venit in carnem; sed mox ut Verbum venit in uterum, servata veritate [(5) 1Kb] propriae naturae factum est caro et perfectus homo, id est in veritate carnis et animae natus est. De hoc etiam Gregorius doctor in Moralibus ait: »Angelo nuntiante et Spiritu adveniente, mox Verbum in utero, mox intra uterum Verbum caro factum.«

[Col. 0097B] [(6) 1Kb] Quaeritur etiam de carne Verbi, an prius quam conciperetur, obligata fuerit peccato. Et an talis assumpta sit a Verbo? Sane dici potest, et credi oportet, juxta sanctorum attestationis convenientiam, ipsam prius peccato fuisse obnoxiam, sicut reliqua Virginis caro; sed Spiritus sancti operatione ita mundatam, ut ab omni peccato originali immunis uniretur Verbo, poena tamen (non necessitate sed voluntate assumentis) remanente. Mariam quoque totam Spiritus sanctus in eam praeveniens a peccato prorsus purgavit, et a fomite peccati etiam liberavit: vel fomitem ipsum penitus evacuando, ut quibusdam placet: vel sic debilitando et extenuando, ut ei postmodum peccandi occasio nullatenus exstiterit; potentiam quoque generandi [Col. 0097C] absque viri semine Virgini praeparavit. Ita enim verba Evangelii docent, ubi angelus Virginem alloquens, ait: Spiritus sanctus superveniet in te, et virtus Altissimi obumbrabit tibi. Et quod nascetur ex te Sanctum, vocabitur Filius Dei (Luc. I). Cui sacra Virgo respondit: Ecce ancilla Domini, fiat mihi secundum verbum tuum (ibid.). Quod exponens Joannes Damascenus, ait: »Post concessum [(7) 1Kb] autem sanctae Virginis Spiritus sanctus praevenit ipsam secundum verbum Domini, quod dixit angelus purgans ipsam, et potentiam divini Verbi receptivam praeparans, simul autem et generativam; et tunc obumbravit eam Dei Altissimi per se sapientia et virtus existens, id est Dei Filius Patri homousios, [Col. 0097D] id est consubstantialis, sicut divinum semen, et copulavit sibi ipsi ex sanctissimis et purgatissimis ipsius Virginis sanguinibus nostrae antiquae conspersionis carnem animatam anima rationali et intellectiva; non seminans, sed per Spiritum sanctum creans.« Ex his perspicuum fit, quod ante diximus, carnem scilicet Verbi, simul conceptam et assumptam; eamdemque imo totam Virginem, Spiritu sancto praeveniente, ab omni labe peccati castificatam; cui collata est potentia novo more generandi, ut sine coitu viri, sine libidine concipientis, [Col. 0098A] in utero Virginis celebraretur conceptus Dei et hominis [(8) 1Kb] . Illa enim caro, quam Deus ex Virgine sibi unire dignatus est, sine vitio concepta, et sine peccato nata est. Hanc tamen carnem non coelestis, non aereae, non alterius cujusquam putes esse naturae, sed ejus, cujus est omnium hominum caro.

Quod autem sacra Virgo extunc ab omni peccato immunis exstiterit, Augustinus evidenter ostendit in libro De natura et gratia, ita inquiens: »Excepta sancta virgine Maria, de qua propter honorem Domini nullam prorsus, cum de peccatoribus [(9) 1Kb] agitur, habere volo quaestionem. Inde enim scimus, quod ei plus gratiae sit collatum ad vincendum ex omni parte peccatum, quod concipere [Col. 0098B] ac parere meruit, quem constat nullum habuisse peccatum.« Hac ergo Virgine excepta, si omnes sancti et sanctae congregari possent, et quaereretur ab eis, an peccatum haberent, quid responderent, nisi quod B. Joannes ait: Si dixerimus, quia peccatum non habemus, nosmetipsos seducimus, et veritas in nobis non est? (I Joan. I.) »Illa autem Virgo, ut ait B. Augustinus in libro De Fide ad Petrum, singulari gratia praeventa est atque repleta, ut ipsum haberet ventris sui fructum, quem ab initio habuit universitatis Dominum: ut illud, quod nascebatur ex progenie primi hominis tantummodo originem duceret generis, et non criminis.«

Cum autem illa caro, cujus excellentia singularis verbis explicari non valet, antequam esset Verbo [Col. 0098C] unita, obnoxia fuerit peccato in Maria, et in aliis a quibus propagatio traducta est; non immerito videri potest, in Abraham peccato subjacuisse, cujus universa peccato caro subjacebat. Unde quaeri solet, quare Levi decimatus dicatur in Abraham, et non Christus, cum in lumbis Abrahae uterque fuerit secundum materialem rationem, quando Abraham decimatus est, id est decimas dedit Melchisedech? Tunc enim apostolus Levi decimatum dicit in Abraham tanquam in materiali causa (Hebr. VII); quia ea decimatione, sicut Abraham minor Melchisedech ostenditur, cui personaliter decimas solvit, ita et leviticus ordo, qui in Abraham secundum rationem seminalem erat, et ex eo per concupiscentiam [Col. 0098D] carnis descendit. Christus autem non est decimatus; quia licet ibi fuerit secundum carnem, non tamen inde descendit secundum legem communem, scilicet per carnis libidinem; sicut in Adam omnes peccaverunt, sed non Christus. Unde B. Augustinus Super Genesim: »Sicut Adam peccante, qui in ejus lumbis erant, peccaverunt; sic Abraham dante decimas, qui in lumbis illius erant, decimati sunt.« Sed hoc non sequitur in Christo, licet in lumbis Adae et Abrahae fuerit, quia non secundum concupiscentiam carnis inde descendit. [Col. 0099A] Cum ergo Levi et Christus secundum carnem essent in lumbis Abrahae, quando decimatus est; ideo pariter decimati non sunt, quia secundum aliquem modum non erat Christus, quo erat ibi Levi. Secundum rationem quippe illam seminalem ibi fuit Levi, qua ratione per concubitum venturus erat in matrem; secundum quam rationem non erat ibi Christi caro, quamvis secundum ipsam ibi fuerat beatissimae semper virginis Mariae caro. Ille ergo decimatus est in Abraham, qui fuit in lumbis Abrahae, sicut ille fuit in lumbis patris sui, id est qui sic natus est de patre Abraham, sicut Levi de patre suo natus est, scilicet per legem carnis et invisibilem concupiscentiam.

Quocirca primitiam nostrae massae recte assumpsisse [Col. 0099B] dicitur Christus, quia non carnem peccati, sed similitudinem carnis peccati accepit. Misit enim Deus Filium suum, ut ait Apostolus, in similitudinem carnis peccati (Rom. VIII). Assumpsit enim Verbum carnem peccatrici similem in poena, et non in culpa; et ideo non peccatricem. Unde ait B. Augustinus: »Caetera hominum omnis caro peccati est; sola illius non est caro peccati, quia non eum mater concupiscentia, sed gratia concepit.« Habet tamen similitudinem carnis peccati per passibilitatem et mortalitatem, quia esurivit, sitivit, et hujusmodi. Licet ergo eadem caro sit, quae et nostra, non tamen ita facta est in utero sicut nostra. Est enim sanctificata in utero, et [Col. 0099C] nata sine peccato; nec ipse in illa unquam peccavit. In poena ergo similis nostrae est, non qualitate peccati; quia pollutionem quae ex concupiscentiae motu concepta est omnino non habuit, nec ex carnali delectatione nata est. Venit ergo ad corpus immaculatum, quod praeter libidinis concupiscentiam fuit conceptum, nec illud in se habuit vitium quod in aliis est causa peccati; nec tamen in eo peccavit, ideoque vere dicitur. Verbi caro non fuisse peccato in Christo obligata.

Illi autem sententiae qua supra dictum est, carnem Verbi non fuisse ante conceptam, quam assumptam, videtur obviare, quod B. Augustinus ait super Joannem, ubi legitur: Solvite templum hoc, et in tribus diebus excitabo illud (Joan. II). [(10) 1Kb] [Col. 0099D] »Hic, inquit, numerus perfectioni Dominici corporis convenit, quia, ut dicunt physici, tot diebus forma humani corporis perficitur.« Horum occasione verborum quidam dicere praesumpserunt Dominici corporis formam tot diebus ad modum aliorum corporum perfectam et membrorum lineamentis distinctam; et mox Verbum sibi unisse carnem et animam: et hoc modo dicunt illum numerum perfectioni Dominici corporis convenire. Sed alia ratio illius dicti exstat, ex qua sana oritur intelligentia verbi. Non enim illud dixit B. Augustinus, quin mox ut caro illa opere sancti Spiritus sanctificata, [Col. 0100A] et a reliqua separata fuit, Verbo Dei cum anima uniretur, ut perfectus et verus Deus esset, perfectus et verus homo; sed quia membrorum illius Dominici corporis distinctio in ipso momento conceptionis et unionis Dei et hominis adeo tenuis erat et parva, ut humano visui vix posset subjici; diebus autem illis, quos memorat B. Augustinus, perfecta est et notabilis facta. Incarnatum est igitur Verbum Dei Patris, et totum est in Patre, totum in Virgine, totum incircumscriptum ubique. In omnibus ergo et super omnia erat, et in utero sanctissimae Genitricis existebat; sed in ipsa actu incarnationis, ubique vero potentia divinitatis.

[(11) 1Kb] Cum vero incarnatio Verbi, sicut in superioribus tractatum est, operatio vere sit Patris, et [Col. 0100B] Filii, et Spiritus sancti; investigatione dignum videtur, quare in Scriptura Spiritui sancto hoc opus saepius tribuatur, et de ipso Christus conceptus et natus memoretur? Non enim ideo operatio Incarnationis Spiritui sancto saepius tribuitur, quod eam ipse solus sine Patre ac Filio fecerit; sed quia Spiritus sanctus est charitas et donum Patris et Filii, et ineffabili Dei charitate Verbum Dei caro factum est, et inaestimabili Dei dono Filius Dei sibi univit formam servi. Non igitur frequens denominatio Spiritus sancti ab illo opere Patrem vel Filium secludit, sed potius uno nominato tres intelliguntur, sicut fit saepe in aliis operibus. Unde B. Augustinus super hoc movens quaestionem, in hunc modum [Col. 0100C] eam determinat in Enchiridio, ita inquiens: »Cum illam creaturam, quam Virgo concepit et peperit, quamvis ad solam personam Filii pertinentem, tota Trinitas fecerit, neque enim separabilia sunt opera Trinitatis: cur in ea facienda Spiritus sanctus nominatus est? An etiam quando unus trium in aliquo opere nominatur, universa operari Trinitas intelligitur? Vere ita est, et exemplo doceri potest. Audistis propositam quaestionem, ejusdemque solutionem vel expositionem.

Illud enim movet quomodo dictus est Christus natus de Spiritu sancto, cum filius nullo modo sit Spiritus sancti? Sed non est concedendum, quidquid de alia re nascitur, continuo ejusdem rei filium nuncupandum. Certe, ut ait B. Augustinus, [Col. 0100D] qui nascuntur ex aqua et Spiritu sancto, non aquae filios eos rite dixerit quispiam; sed dicuntur Dei filii Patris, et matris Ecclesiae. Sic ergo de Spiritu sancto natus est Christus, nec tamen filius est Spiritus sancti; sicut e converso non omnes qui dicuntur alicujus filii, consequens est ut de illo etiam nati dicantur esse, ut illi qui adoptantur. Dicuntur etiam filii gehennae non ex illa nati, sed ad illam praeparati. Cum itaque de aliquo nascatur aliquid, ut dictum est, et non ita ut sit ejus filius; nec rursus omnis qui dicitur filius, de illo sit natus, cujus dicitur filius; profecto modus iste, quo [Col. 0101A] natus est Christus de Maria sicut filius, et de Spiritu sancto non sicut filius, insinuat nobis gratiam Dei, qua homo nullis praecedentibus meritis in ipso exordio naturae suae, quo esse coepit, Verbo Dei copularetur in tantam personae unitatem, ut idem esset Dei filius qui filius hominis, et filius hominis qui filius Dei; et sic in naturae humanae susceptione fieret quodammodo ipsa gratia illi homini naturalis, qua nullum possit admittere peccatum: quae gratia ideo per Spiritum sanctum est significata, quia ipse proprie sic est Deus, ut sit etiam Dei donum. Per hoc ergo quod de Spiritu sancto esse nativitas Christi dicitur, ut ait B. Augustinus, quid aliud quam ipsa gratia demonstraretur, qua homo mirabili et ineffabili modo Verbo Dei est adjunctus [Col. 0101B] atque concretus, et divina gratia corporaliter repletus.

Potest etiam Christus dici secundum hominem ideo natus de Spiritu sancto, ut ait B. Augustinus in Enchiridio, quia eum fecit. In quantum enim homo est, et ipse factus est, ut ait Apostolus. Conceptus ergo, et natus de Spiritu sancto esse dicitur, non quod Spiritus sanctus fuerit Virgini pro semine. Non enim, ut ait B. Hieronymus in expositione catholicae fidei, de substantia Spiritus sancti semen partus accepit; sed quia per gratiam Dei et operationem Spiritus sancti de carne Virginis est assumptum, quod Verbo est unitum: et in Evangelio secundum hanc intelligentiam legitur de Maria, quod inventa est habens in utero de Spiritu [Col. 0101C] sancto (Matth. I). Cujus dicti rationem Sanctus Ambrosius insinuans in secundo libro De Spiritu sancto, ait (cap. 5): »Quod ex aliquo est; aut ex substantia, aut ex potestate ejus est. Ex substantia, sicut Filius qui a Patre genitus est, et Spiritus sanctus qui a Patre, Filioque procedit: ex potestate autem, sicut ex Deo omnia. Quomodo ergo habuit Maria in utero ex Spiritu sancto? Si quasi ex substantia: ergo Spiritus sanctus in carnem et ossa conversus est, quod utique verum non est: si vero quasi ex operatione et potestate ejus Virgo concepit; quis neget Spiritum sanctum dominicae incarnationis auctorem?«

Sed quaeri potest, cum nos Salvatorem natum [Col. 0101D] profiteamur, cur Apostolus eum factum dicat ex semine David (Rom. I), et alio loco factum ex muliere; cum aliud sit fieri, et aliud nasci? Aliquid ergo significavit hoc dicto. Quia enim non humano semine creata est caro Domini in utero Virginis, nec corpus effecta, sed effectu et virtute Spiritus sancti; ideo dicit Apostolus factum, non natum. Aliud est enim semine admisto, et sanguine coagulato generare; aliud non permistione, sed virtute procreare. Possunt utique homines generare filios, sed non facere. Ecce quare dixit Apostolus, factum et non natum; ne ejus scilicet nativitas, quae fuit sine viri semine, nostrae similis putaretur, quae [Col. 0102A] conficitur seminis commistione. Ideo autem cum factum diceret Apostolus, addidit ex semine David; quia etsi non intercessit semen hominis in conceptione Virginis; tamen, ut ait B. Augustinus in libro De Trinitate: »Quia ex ea carne Christus formatus est, quae constat ex semine David, scilicet Virginis, recte dicitur quia factus est.«

[(11*) 1Kb] Quaeri etiam solet utrum debeat Christus dici bis genitus, ut dicitur Dei et hominis Filius? Ad quod dici potest, Christum bis natum esse, duasque naturas habuisse. Unde ait B. Augustinus in libro De fide ad Petrum: »Pater de sua substantia genuit Filium Deum sibi coaequalem et coaeternum. Idem quoque Unigenitus Deus secundo natus est, semel ex Patre, semel ex Matre. Natus est [Col. 0102B] enim de Patre Deus Verbum: natus est de Matre Verbum caro factum. Unus igitur atque idem Dei Filius natus est ante saecula, et natus in saeculo; et utraque nativitas unius est Filii Dei, divina scilicet et humana.« De hoc, etiam Joannes Damascenus ait: »Duas Christi nativitates veneramur: unam videlicet ex Patre ante saecula, quae est super causam et rationem, et tempus et naturam humanam; et aliam, quae in ultimis temporibus propter nos, et secundum nos, et super nos. Propter nos, quia propter nostram salutem; secundum nos, quia natus est homo ex muliere, et tempore conceptionis, scilicet novem mensium; super nos, quia non ex semine, sed Spiritu sancto, et sancta Virgine supra legem conceptionis.« Ex his [Col. 0102C] manifeste apparet Christi duas esse nativitates, eumdemque bis natum fore.

[(12) 1Kb] Praeterea investigare oportet utrum caro Christi et anima una eademque cum Verbo debeant adoratione adorari, scilicet illa quae latria dicitur? Si enim animae vel carni Christi exhibetur latria, quae intelligitur servitus, sive cultus soli. Creatori debitus; cum anima Christi vel caro creatura tantum sit; creaturae exhibetur, quod soli Creatori debetur, quod factum in idololatriam deputatur. Ideo quibusdam videtur, non illa adoratione, quae latria est, animam Christi vel carnem esse adorandam, sed illa quae est dulia, cujus duas species vel modos esse dicunt.

[Col. 0102D] Est enim cujusdam modi dulia, quae creaturae cuilibet exhiberi potest; et est quaedam soli humanitati Christi exhibenda, non alii creaturae; quia Christi humanitas super omnem creaturam est veneranda et diligenda; non tamen adeo ut cultus divinitati debitus ei exhibeatur. Qui cultus in dilectione et sacrificii exhibitione atque reverentia consistit; qui Latine dicitur pietas, Graece autem theosebia, id est, Dei cultus, et eusebia, id est bonus cultus.

Aliis autem placet Christi humanitatem una adoratione cum Verbo esse adorandam, non propter se, sed propter illum cujus scabellum est, cui unita [Col. 0103A] est. Nec ipsa humanitas sola vel nuda, sed cum Verbo cui juncta est; nec propter se, sed propter illud est adoranda. Nec qui hoc facit, reus judicari potest, quia nec soli creaturae, nec propter ipsam; sed Creatori cum humanitate, et in humanitate sua servit. Unde Joannes Damascenus ait [(13) 1Kb] : »Duae naturae Christi ratione et modo differentiae, unitae vero secundum hypostasim, id est secundum personam. Unus igitur Christus est, Deus perfectus, et homo perfectus, quem adoramus cum Patre et Spiritu sancto una adoratione cum incontaminata ejus carne, non inadorabilem carnem dicentes. Adoratur enim in una Verbi hypostasi, id est persona, quae hypostasis generata est, non creaturae venerationem praebentes. Non enim ut nudam carnem [Col. 0103B] adoramus, sed unitam Deitati in unam hypostasim, id est personam Dei Verbi, duabus reductis naturis. Timeo carbonem tangere propter ignem copulatum ligno. Adoro igitur Christi mei simul utraque propter unitam Deitatem: non enim quartam personam appono in Trinitate, sed unam personam confiteor Verbi et carnis ejus.« His verbis Joannis Damasceni insinuari videtur, Christi humanitatem una adoratione cum Verbo esse adorandam.

De hoc etiam B. Augustinus ait ex sermone Domini, ubi dicit: Non turbetur cor vestrum, neque formidet. Creditis in Deum, et in me credite (Joan. XIV). Hoc loco dicunt haeretici, Filium non natura esse Deum, sed creatum. Quibus respondendum est, quia si Filius non est Deus natura, sed creatura; [Col. 0103C] nec colendus est omnino, nec ut Deus adorandus, dicente Apostolo: Coluerunt et servierunt potius creaturae quam Creatori (Rom. I). Sed illi ad hoc respondentes dicunt: Quid est quod carnem ejus, quam creaturam esse non negas, simul cum divinitate adoras, et ei non minus quam divinitati servis? Ego, inquam, Dominicam carnem, imo perfectam in Christo humanitatem, ideo adoro, quia a divinitate suscepta et Deitati unita est, ut non alium et alium, sed unum eumdemque Deum et hominem Filium Dei esse confiteor. Denique si hominem separaveris a Deo, illi nunquam credo, nec servio. Velut si quis purpuram vel diadema regale jacens inveniat, nunquid ea conabitur adorare? [Col. 0103D] Cum vero ea rex fuerit indutus, periculum mortis incurrit, si ea quis cum rege adorare contemnit. Ita etiam in Christo Domino humanitatem non solam vel nudam, sed divinitatem unitam, scilicet unum Filium Dei verum, et hominem verum, si quis adorare contempserit, aeternaliter morietur. His verbis B. Augustinus aperte docet, humanitatem Christi cum Verbo esse adorandam. Idem etiam super psalmum ubi dicitur: Adorate scabellum pedum ejus, quoniam sanctum est (Psal. XCVIII), Augustinus sic ait: »Sciendum quia in Christo terra est, id est caro, quae sine impietate adoratur: suscepit enim de terra terram, quia caro de terra [Col. 0104A] est; et de carne Mariae carnem accepit. Haec sine impietate, a Verbo Dei assumpta, adoratur a nobis; quia nemo carnem ejus manducat; nisi prius adoret: sed qui adorat, non terram intuetur, sed illum potius cujus scabellum est propter quem adorat.« His auctoritatibus, praemissae quaestionis absolutio explicatur.

[(14) 1Kb] Si autem quaeritur an Christus sit adoptivus Filius, secundum quod homo est, sive alio modo? respondemus Christum non esse adoptivum filium aliquo modo, sed tantum naturalem; quia natura filius est, non adoptionis gratia. Adoptivus autem filius non est, quia non prius fuit, et postmodum adoptatus est in filium, sicut nos dicimur adoptivi filii, cum nati fuerimus filii irae (Ephes. II), per gratiam [Col. 0104B] facti sumus filii Dei. Christus vero nunquam fuit non filius; et ideo non est adoptivus filius, quia non per adoptionem, sed per unionem filius Virginis esse dicitur. Filius enim Virginis dicitur, eo quod in Virgine hominem accepit in unitate personae; et hoc fuit gratiae, non naturae. Unde super Joannem B. Augustinus ait: »Quod Unigenitus est aequalis Patri, non est gratiae, sed naturae. Quod autem in unitate personae Unigeniti assumptus est homo, gratiae est, non naturae. Christus ergo nec Dei, nec hominis est adoptivus filius, sed Dei naturaliter, et hominis naturaliter, et gratia filius.« Quod vero naturaliter sit hominis filius, Augustinus ostendit in libro De fide ad Petrum. Ille, scilicet Deus factus est naturaliter hominis [Col. 0104C] filius, qui est naturaliter Filius unigenitus Dei Patris. Quod autem non sit adoptivus filius, et tamen gratia sit filius, ex subditis probatur testimoniis. Hieronymus super Epistolam ad Ephesios sic ait: »De Christo Jesu scriptum est, quia semper cum Patre fuit, et nunquam eum, ut esset, voluntas paterna praecessit. Ille quidem natura filius est, nos vero adoptione; ille nunquam filius non fuit, nos antequam essemus, praedestinati sumus; et tunc spiritum adoptionis accepimus, quando in Filium Dei credidimus.« Hilarius quoque in libro tertio De Trinitate, ait: »Dominus dicens in Evangelio, Pater clarifica Filium tuum (Joan. XVII), non solo nomine contestatus est se esse Filium, sed et [Col. 0104D] proprietate. Nos filii Dei sumus, sed non talis est hic filius. Hic enim verus et proprius filius est origine, non adoptione; veritate, non nuncupatione; nativitate, non creatione.« Augustinus etiam super Joannem, sic ait: »Nos sumus filii gratia, non natura; Unigenitus autem natura, non gratia. An hoc etiam in ipso filio ad hominem referendum est? Ita sane.« Ambrosius quoque in primo libro De Trinitate, ait: »Christus Filius est non per adoptionem, sed per naturam; per adoptionem nos filii Dei dicimur, ille vero per veritatem naturae est filius.« Ex his evidenter ostenditur quod Christus non sit filius gratia adoptionis.

[Col. 0105A] [(15) 1Kb] Post haec quaeritur si Christus secundum hominis naturam in sapientia et gratia proficere potuit vel profecit? [Sapientia ergo Dei, quae dicitur Unigenitus Filius, homine suscepto in utero et de utero Virginis, liberationem hominis indicavit [(16) 1Kb] .] Praeterea sciendum est Christum secundum hominem ab ipsa conceptione gratiae plenitudinem recepisse, cui spiritus est datus, non ad mensuram; et in quo plenitudo divinitatis corporaliter habitat (Colos. II). Ita vero habitat, ut ait B. Augustinus ad Dardanum, quod omni gratia plenus est: aliter enim habitat in Christo, aliter in sanctis: in sanctis habitat, ut in nostro corpore inest sensus membris singulis, sed non quantum in capite; ibi [Col. 0105B] enim visus est, et auditus, ollactus, et gustus, et tactus, in caeteris autem solus est tactus. Ita et in Christo habitat omnis plenitudo divinitatis, quia ille est caput, in quo sunt omnes sensus; in sanctis vero quasi solus tactus est, quibus datus est spiritus ad mensuram, cum de illius plenitudine acceperunt. De illius autem plenitudine acceperunt, non secundum essentiam, sed secundum similitudinem, quia nunquam illam eamdem essentialiter, sed similem acceperunt gratiam. Puer ergo ille plenus sapientia et gratia fuit ab ipsa conceptione. Unde recte Jeremias ait: Novum faciet Dominus super terram, scilicet, mulier circumdabit virum suum (Jer. XXXI); quia in utero Virginis perfectus vir exstitit; non solum propter animam et carnem, [Col. 0105C] sed etiam propter sapientiam et gratiam, quibus plenus erat.

Huic autem sententiae videtur obviare, quod in Lucae Evangelio legitur: Jesus proficiebat sapientia, aetate, et gratia apud Deum et homines (Luc. II). Si enim proficiebat sapientia et gratia, non videtur a conceptione habuisse plenitudinem gratiae sine mensura. Ad quod sane dici potest ipsum, secundum hominem, tantam sapientiam accepisse et gratiae plenitudinem, ut Deus ei plenius conferre non potuerit. Et tamen vere dicitur, profecisse sapientia et gratia, non quod in se, sed quod in aliis, qui de ejus sapientia et gratia proficiebant, dum eis sapientiae et gratiae munera, secundum processum aetatis magis ac magis patefaciebat. Unde eximius [Col. 0105D] doctor Gregorius in quadam homilia ait: »Juxta hominis naturam Jesus proficiebat sapientia, non quod ipse esset sapientior ex tempore, qui a prima conceptionis hora Spiritu sapientiae plenus permanebat; sed eamdem, qua plenus erat sapientiam, caeteris ex tempore paulatim demonstrabat. Juxta hominis naturam proficiebat aetate, de infantia ad juventutem; juxta hominis naturam proficiebat gratia, non ipse quod non habebat per accessum temporis accipiendo, sed pandendo donum gratiae quod habebat, apud Deum et homines; quia, quantum, [Col. 0106A] proficiente aetate, patefaciebat hominibus dona gratiae et sapientiae, quae sibi inerant, tantum eos ad laudem Dei excitabat; et sic Deo Patri ad laudem et hominibus proficiebat ad salutem. Unus in eodem Evangelio puer ille plenus sapientia et gratia perhibetur (Luc. II).« Sic ergo dicitur profecisse sapientia et gratia, ut aliquis rector ecclesiasticus dicitur proficere in cura sibi credita, dum per ejus industriam alii proficiunt.



§ II.---

Adducit legis testimonia, et prophetarum vaticinia contra Judaeorum perfidiam pertinaciter negantem Christum Filium Dei esse. Primo introducit David de Christi unctione loquentem. Secundo, Isaiam prophetam, vocantem Christum Deum et Dominum. Tertio, Genesis testimonium, [Col. 0106B] cum Deus Pater a nullo genitus, unum Verbum de seipso genuit, per quod omnia creavit ex nihilo: in quo Verbo, quod Deus Pater non fecit, sed aeternaliter de sua substantia genuit, faciamus hominem ad imaginem et similitudinem nostram (Gen. I), dixit; insinuans quonam modo ad Dei imaginem factus est homo, non secundum corpus, sed secundum mentem humanam. Introducit quarto David, qui nobis ostendit, cum semel Deus locutus est, unicum Verbum genuisse, per quod omnia fecit: quod Verbum pastores viderunt. Et si duo testetur se audisse, scilicet potestatem et misericordiam, pro nobis factus verus est plenus homo; et quomodo unus et idem Deus Dei Filius natus est ante saecula, et natus est in saecula; et tandem de utraque Filii Dei nativitate disserit.

Volo, ut respondeatis, o Judaei, qui patrum vestrorum [Col. 0106C] caecitatem secuti, usque hodie pertinaciter negatis Filium Dei. Pro salute igitur vestra ex lege et prophetis, copiosa ac verissima vobis objiciam testimonia, ut cordium vestrorum propulsa incredulitate, et catholicae fidei agnita veritate, ipsum Dei et Virginis Filium cum Deo Patre et Spiritu sancto unum et verum Deum possitis credere, eumque in ejusdem Dei Patris sui dextera regnantem nobiscum fideliter adorare. Qui ergo usque in hodiernum diem Christum pertinaciter negatis esse Filium Dei, ad interrogata respondete mihi.

Si Christus Deus non est, cui dixit David rex et propheta in psalmo: Sedes tua, Deus, in saeculum saeculi; virga directionis virga regni tui (Psal. XLIV)? [Col. 0106D] Et iterum: Dilexisti justitiam, et odisti iniquitatem; propterea unxit te Deus Deus tuus oleo laetitiae prae consortibus tuis (ibid.)? Quis est igitur iste Deus a Deo unctus [(17) 1Kb] ? Nolo, ut vos ipsos sub malitiae et nequitiae silentio abscondatis; sed si potestis, tam verissimo prophetae testimonio compendiose respondeatis. Sed quia tam evidenti objectioni minime potestis respondere, nec Psalmistae dictis contradicere, ego vobis, Deo donante, exponam, qualiter supradicta debeatis intelligere.

[(18) 1Kb] Quis est igitur Deus a Deo unctus? Ille utique [Col. 0107A] est, qui per Isaiam prophetam sic loquitur: Spiritus Domini super me, eo quod unxerit me, ad annuntiandum mansuetis misit me, ut mederer contritos corde, et praedicarem captivis indulgentiam, et clausis apertionem (Isa. LXI). Ipsa itaque unctione Christus demonstratur, cum Deus unctus dicitur. Cum enim Deum unctum, o Judaei, a Deo auditis, Christum verum Dei et Virginis Filium intelligere debetis. Christus enim a chrismate dictus est, id est ab unctione. Praeceptum fuerat Judaeis, ut sacrum conficerent unguentum, quo perungi possent hi, qui vocabantur ad sacerdotium vel ad regnum. Et, sicut nunc regibus indumentum purpurae insigne est regiae dignitatis, sic illis unctio sacri unguenti nomen ac potestatem regiam conferebat: et [Col. 0107B] inde dicti Christi a chrismate, quod est unctio: nam chrisma Graece, Latine unctio interpretatur. Quae etiam Domino Jesu Christo nomen accommodavit facta spiritalis; quia Spiritu sancto unctus est a Deo Patre, sicut in Actibus apostolorum dicitur: Collecti sunt enim in hac civitate adversus sanctum Filium tuum, quem unxisti (Act. IV): non utique oleo visibili, sed dono spiritalis gratiae, quod visibili significatur unguento. Deus igitur et homo Jesus Christus spiritali unctione est unctus, et super omnia manuum Dei Patris [(19) 1Kb] constitutus. Dilexit utique justitiam, et odio habuit iniquitatem; quia virga directionis est virga regni ejus. Rex est itaque et sacerdos, et a Deo Patre Spiritu sancto et virtute unctus, et super omne quod creatum est, [Col. 0107C] constitutus. Hunc itaque verum regem, quem Deus Pater gloria et honore coronavit, et sub cujus pedibus omnia subjecit (Psal. VIII), o Judaei, nisi fideliter adoraveritis, absque dubio in aeternum peribitis.

Moneo vos, o Judaei, in initio nostrae disputationis ut legis et prophetarum verissimis praeconiis contradicere non praesumatis, sed libenter cordis aures praebeatis. Non est vobis utile, imo valde periculosum legis et prophetarum testimoniis contraire; quia qui veritati resistit, Deo contradicit. Ego autem Dei auxilio adjutus vestris vos armis, legis scilicet et prophetarum oraculis, vos vincere volo, quia nunquam adversarius melius vincitur, [Col. 0107D] quam cum suis propriis jaculis expugnatur. Audite igitur, rebelles et increduli, legis testimonia; audite prophetarum vaticinia; audite sancti Spiritus verba, Jesu Christo Dei et Virginis Filio, quod verus Deus et verus homo sit, testimonium perhibentia. Hunc Jesum Christum, quem vos negatis, nos vero brachiis fidei et dilectionis, summa cum [Col. 0108A] devotione amplectimur, sub persona Cyri regis Persarum per Isaiam prophetam Deus Pater Deum et Dominum esse testatur, dicens: Christo meo Cyro, cujus apprehendi dexteram, ut subjiciam ante faciem ejus gentes, et dorsa regum vertam, et aperiam coram eo januas, et portae non claudentur. Ego ante te ibo, et gloriosos terrae humiliabo; portas aereas conteram, et vectes ferreos confringam. Et dabo tibi thesauros absconditos, et arcana secretorum reserabo, ut sciant qui ab ortu solis, et qui ab occidente, quia ego invoco nomen tuum, Domine Deus Israel (Isa. XLV). His versibus sub persona regis Cyri Christus est prophetatus: Christo enim subjecit Deus Pater in fide gentes et regna; non enim legimus in regno Israel aliquem Cyrum nomine fuisse. [Col. 0108B] Haec prophetia ideo ante Natale Domini legitur, quia de ipso dicta fuisse creditur. Quod si forte, o Judaei, de Cyro rege Persarum credideritis fuisse prophetatum, absurdum esset [(20) 1Kb] et profanum, ut homo impius, et idololatriae deditus, Christus et Deus et Dominus nuncuparetur. Unde et in translatione Septuaginta Interpretum, non Christo meo Cyro, sed Christo meo Domino habetur; quod specialiter in persona Domini nostri Jesu Christi accipitur.

Credite igitur, o infelices Judaei, de Christo dictum fuisse, non de Cyro Persarum rege. Christus est enim Deus et Dominus, et cum Patre et Spiritu sancto unus verus naturaliter Deus. Ipsius dexteram [Col. 0108C] Deus Pater apprehendit, cum eum de manibus persequentium liberavit, et die tertia de monumento resuscitavit. Ante faciem illius gentes subjecit, et dorsa regum vertit; quia non solum promiscuas plebes inferiorem locum tenentes, verum etiam reges earum et principes jugo verae fidei per Evangelium ejusdem dilectissimi Filii sui potenter subdidit. Coram eo januas aperit, et portae clausae non fuerunt; quia moli corporis Jesu Christi, quo divinitas latebat, clausae januae, ubi erant apostoli congregati, non obstiterunt (Joan. XX); atque ipso ascendente portae coeli ultro se illi aperuerunt. Ante ipsum Deus Pater ivit; quia eum longe antea per prophetas Spiritu sancto edoctos nasciturum praedixit. Gloriosos terrae coram eo humiliavit; quia elationem [Col. 0108D] superborum, gloriam divitum, et ferocitatem tyrannorum in adventu ejusdem Domini Jesu Christi Filii sui per evangelicam praedicationem stravit, eosque Ecclesiae sacramentis devotos atque humiles exhibuit. Portas aereas contrivit, et vectes ferreos confregit; quia vires diaboli, et claustra inferni ante faciem Christi illuc ad liberandum [Col. 0109A] electos suos descendentis destruxit. Et dabo tibi thesauros absconditos, et arcana secretorum reserabo. Ac si apertius Deus Pater Jesu Christo Filio suo secundum quod de Virgine nasciturus erat, loqueretur, dicens: Cum venerit plenitudo temporis, et de Spiritu sancto in utero Virginis conceptus fueris, dabo tibi thesauros absconditos, omnem videlicet sapientiam et scientiam meam effundam in te, et arcana secretorum, id est evangelica sacramenta, quae omnibus fere mortalibus ignota sunt, per te cunctis gentibus tunc reserabo; ut scias quia ego sum Dominus, qui invoco, id est invocari facio, nomen tuum per universum orbem, ut in tuo nomine omne genu flectatur coelestium, terrestrium et infernorum (Philipp. II).

[Col. 0109B] Sed forte, o Judaei, si adhuc ista vobis non sufficere dicitis, ad vestram perfidiam ac mentis caecitatem multiplicis erroris plenam omnino confutandam, et ad nostrae fidei veritatem confirmandam, ex lege et prophetis copiosa atque idonea introducemus testimonia. Si ergo polluto ore et infido corde, adhuc ausi estis impudenter dicere, quod Christus non est Deus, nec verus Dei Filius, dicite: Cui locutus est Deus in Genesi, cum diceret: Faciamus hominem ad imaginem, et similitudinem nostram (Gen. I)? Et iterum: Fecit Deus hominem, ad imaginem Dei creavit illum (ibid.)? Beatus itaque Fulgentius episcopus, sapientia et sanctitate praeclarus, in exponendis Scripturarum sententiis [Col. 0109C] valde cautus accedat, et hanc prophetiam tanti mysterii plenam a Moyse prolatam vobis exponat. Dic, sancte Fulgenti [(21) 1Kb] , secundum sapientiam tibi a Deo collatam, qualiter intelligere debeamus hoc quod Deus dixit: Faciamus hominem ad imaginem et similitudinem nostram? »Cum enim, inquit, singulari numero Deus imaginem dixit, ostendit unam naturam esse, ad cujus imaginem homo fieret. Cum vero dicit pluraliter nostram, ostendit Deum ad cujus imaginem homo fiebat, non unam esse personam. Si enim una illa essentia Patris, et Filii, et Spiritus sancti, una esset persona; non diceret, ad imaginem nostram, sed ad imaginem meam; nec dixisset, faciamus, sed faciam. Si vero in illis tribus personis tres essent intelligendae vel credendae [Col. 0109D] substantiae, non diceret, ad imaginem nostram, sed ad imagines nostras: una enim imago trium naturarum inaequalium esse non posset.«

Si ergo ad cognitionem verae fidei, o Judaei, pertingere vultis, necesse est ut ad intelligenda sanctarum Scripturarum verba, cordis aures solerter aperiatis [(22) 1Kb] . Primo itaque volo, vos scire atque docere, qualiter ad imaginem Dei factus est homo: non enim corpus hominis ad imaginem Dei factum [Col. 0110A] est, sed mens humana. Et licet mens humana non sit ejus naturae, cujus Deus est; imago tamen Dei, quo nihil melius est, ibi quaerenda et invenienda est, ubi natura nostra nihil habet melius, id est in mente. Eo enim ipso imago Dei est mens, quo capax ejus est, scilicet Dei, ejusque esse particeps potest. Jam ergo in ea Trinitatem quae Deus est, inquiramus. Ecce igitur mens meminit se, intelligit se, diligit se. Hoc si cernimus, cernimus Trinitatem; non tamen ipsum Deum, sed imaginem Dei. Hic enim quaedam apparet Trinitas, memoriae scilicet, intelligentiae et amoris. Haec igitur tria, ut ait B. Augustinus, non sunt tres vitae, sed una vita non tres mentes, sed una mens et una essentia. Aequalia enim sunt, et sese invicem capiunt. Capiuntur [Col. 0110B] enim et a singulis singula, et a singulis omnia. Memini enim me habere memoriam, intelligentiam et voluntatem; et intelligo me intelligere, et velle atque meminisse. Ecce illius summae unitatis atque Trinitatis Dei, ubi una est essentia et tres personae, imago est humana mens, licet impar. Mens autem pro animo ipso accipitur, ubi est illa imago Trinitatis. Proprie vero mens dicitur, ut ait B. Augustinus, non anima ipsa, sed quod in ea est excellentius. In mente naturaliter divinitus instituta quisquis vivaciter prospicit, et quam magnum sit; in ea tantum potest etiam sempiterna, incommutabilisque natura recoli, conspici, concupisci. Reminiscitur Deus per memoriam, intuetur per intelligentiam, [Col. 0110C] amplectitur per dilectionem. Profecto invenit mens illius summae Trinitatis imaginem.

Verum tamen caveat ne hanc imaginem ab eadem Trinitate, quae Deus est, factam, ita ei comparet, ut omnino existimet similem; sed potius in qualicunque ista similitudine magnam quoque dissimilitudinem cernat. Quod breviter ostendi potest. Homo unus per illa tria meminit, intelligit et diligit; qui tamen nec memoria est, nec intelligentia, nec dilectio, sed habet haec tria. Unus ergo homo est, qui habet haec tria; nec tamen ipse est haec tria. In illius vero summae simplicitate naturae quae Deus est, quamvis unus sit Deus, tres tamen personae sunt Pater et Filius et Spiritus sanctus, et hae tres unus Deus. Aliud itaque Trinitas [(23) 1Kb] est res ipsa [Col. 0110D] in re alia, aliud imago Trinitatis, propter quam imaginem et illud in quo fiunt haec tria, imago dicitur, scilicet homo: sicut imago dicitur et tabula et pictura, quae est in ea; sed tabula nomine imaginis appellatur propter picturam, quae est in ea. Itaque in ista imagine Trinitatis non sunt haec tria unus homo, sed unius hominis sunt. In illa vero Trinitate summa, cujus haec imago est, non unius Dei sunt illa tria, sed unus Deus, et tres sunt illae, [Col. 0111A] non una persona. Illa enim tria non sunt homo; sed hominis sunt, vel in homine. Sed nunquid possumus dicere Trinitatem sic esse Deo, ut aliquid Dei sit, et non ipsa sit Deus? absit ut hoc credamus! dicamus ergo in mente nostra imaginem Trinitatis, sed exiguam et qualemcunque esse, quae summae Trinitatis ita gerit similitudinem, ut ex maxima parte sit dissimilis. Sciendum vero, quod haec trinitas mentis, ut ait B. Augustinus, non propterea Dei est tantum imago, quia sui meminit mens, et intelligit, ac diligit se; sed quia potest etiam meminisse, et intelligere, et amare illum a quo facta est. Mens itaque rationalis considerans haec tria, et illam unam essentiam in qua ista sunt, et extendit se ad contemplationem Creatoris, et videt [Col. 0111B] unitatem in Trinitate, et Trinitatem in unitate. Intelligit enim unum esse Deum, unam essentiam, unum principium; et videt quia absque sapientia non sit, et ideo intelligit eum habere sapientiam, quae ab ipso genita est. Et quia sapientiam suam diligit, intelligit etiam ibi esse amorem, id est Spiritum sanctum.

Ecce descripsimus vobis, o Judaei, quae sit imago Dei, scilicet memoria, intellectus et dilectio; et quia corpus hominis non est ad imaginem Dei factum, sed anima; et quid sit habere in se imaginem Dei, videlicet reminisci, intelligere, et diligere suum factorem. Jam superius B. Fulgentio exponente, satis ostensum est vobis, quia idcirco in prima [Col. 0111C] creatione dixit Deus: Faciamus hominem ad imaginem et similitudinem nostram, quia trinus est in personis, et unus in essentia. Deus igitur Pater de nullo genitus Deo, unum Verbum genuit de seipso, per quod omnia creavit ex nihilo. Natus est enim de Patre sine initio Deus Verbum, et eadem, qua ipse naturaliter aeternus est, divinitate coaeternum. In ipso igitur Verbo quod Deus Pater non fecit, sed aeternaliter ex sua substantia genuit, Faciamus hominem ad imaginem et similitudinem nostram dixit. Ad confirmandum etiam tam idoneum testimonium, tamque sufficienter expositum; et ne amplius inde dubitetis, o Judaei, David prophetam ad medium deducamus, et de hac aeterna Patris Dei locutione, qua omnia creavit ex nihilo, quid nobis [Col. 0111D] dixerit, reverenter audiamus.

Semel, inquit, locutus est Deus, duo haec audivi; quia potestas Dei est, et tibi, Domine, misericordia; quia tu reddes unicuique juxta opera sua (Psal. LXI). Contrarium videtur Deum semel loqui, et duo audivi. Quid est etiam quod legitur in Apostolo: Multifariam, multisque modis olim Deus loquens patribus in prophetis (Hebr. I)? Sed inter homines multis modis loquitur Deus; apud se autem semel, quia unicum Verbum genuit, per quod omnia fecit, et in quo simul omnia disposuit. Nolo vos oblivioni tradere, o Judaei, quia haec est oppositio mea, quod Deus omnipotens trinus est in personis, et unus in essentia; vos autem dicitis quia Deus sicut est una essentia, ita et una persona. In hoc ergo quod divinam [Col. 0112A] essentiam, solam unam personam esse dicitis, Deum habere Filium negatis: et, sicut ait Joannes evangelista: Qui Filium negat, nec Patrem habet (I Joan. II). Pro certo igitur sciatis, quia coaeternum Deo Patri negatis Filium, nequaquam Deum Patrem habere poteritis propitium. Sed si forte odio Christiani nominis mihi non creditis, saltem prophetarum sententiis fidem accommodare debetis. Diligenter itaque auscultate, et ad eruditionem vestram audita memoriter retinete, ut credentes unum Deum in Trinitate, ad ipsius amorem possitis pertingere.

Dicat igitur David propheta ad eruditionem nostram: Semel locutus est Deus. Quod B. Augustinus exponens, ait: »Semel locutus est Deus, quia [Col. 0112B] unicum Verbum genuit, per quod omnia fecit. Alia etiam duo quae Propheta audivit, sunt potestas et misericordia, de quibus omnes Scripturae, et propter quae lex et prophetae sunt, propter quae etiam ipse Christus a Deo Patre ad redemptionem mundi missus est, et sancti apostoli. Potestas ergo timeatur, misericordia ametur; nec pro misericordia potestas contemnatur; nec pro potestate de misericordia desperetur.« Semel igitur locutus est Deus Pater, id est Verbum aeternaliter genuit, in quo omnia fecit atque disposuit. Hoc est illud Verbum, o Judaei, de quo pastores vestri (imo ut verius dicam, per fidem nostri fuerunt) qui custodientes vigilias noctis supra gregem suum ad invicem [Col. 0112C] dixerunt: Transeamus usque Bethlehem, et videamus hoc Verbum, quod factum est, quod Dominus ostendit nobis (Luc. II). Moneo vos, o Judaei, ut quod isti pastores fecerint, qualiter crediderint, Deumque glorificaverint, studiose audiatis. Venerunt, inquit evangelista, festinantes; et invenerunt Mariam, et Joseph, et infantem, eumdem scilicet Verbum Deo Patri coaeternum pro liberatione humani generis in tempore caro factum. Videntes autem cognoverunt de verbo, quod dictum erat illis de puero hoc. Sed quid fecerunt pastores? Reversi sunt glorificantes et laudantes Deum in omnibus, quae audierant et viderant, sicut dictum est ad illos (ibid.).

Horum itaque vestigia, o Judaei, bonorum operum [Col. 0112D] gressibus sequimini. Horum exemplo Christum verum Deum et verum hominem brachiis verae fidei et dilectionis amplectimini. Horum imitatione Christum naturaliter cum Deo Patre et Spiritu sancto unum verum Deum esse credite. Simili devotione ipsum verum Deum in personis trinum, et in essentia unum, in operibus suis laudate et glorificate in perpetuum. Hoc Verbum quod ante omnia saecula a Deo Patre genitum est, et in utero Virginis caro factum, non tantum ineffabile est, verum etiam, ut ait Magister Petrus super illum locum psalmi: Semel locutus est Deus, nomen ejus est ineffabile, quod scribebatur in lamina aurea sumni pontificis, et erat Tetragrammaton, id est quatuor litterarum, quae sunt: JOTH, HE, VAU, BETH, id est principium [Col. 0113A] passionis vitae istae. Nomen autem ex his litteris constat, ut quidam tradunt. Est ja, ja, je, je, quod dicitur ineffabile; et quia, cum caetera nomina Domini rem ineffabilem significent, hoc ineffabiliorem rem designat juxta litterarum interpretationes. Ac si diceret: Iste, cujus est hoc nomen, est principium vitae per Adam amissae, et hoc per humilitatem passionis. Quid autem mirabilius, quam quod patiendo, moriendo nos a morte liberavit? Dicitur autem ineffabile nomen, ut ait B. Isidorus [(24) 1Kb] , non quia dici non potest, sed quia finiri sensu et intellectu humano nullatenus potest; et idcirco, quia de eo nihil digne dici potest, ineffabile est. Ineffabilis est ergo Verbi generatio, cujus etiam nomen ineffabile est.

[Col. 0113B] Iste tamen Propheta aliquid inde capiens, dicit: Semel locutus est Deus, id est aeternaliter Verbum genuit, in quo omnia disposuit. Hoc vidit iste Propheta, ut ait B. Augustinus, elevatus super omnia, et transcendens angelos, et ad liquidum perveniens, ubi unus unum genuit. Inter quae omnia duo haec audivit in alto, quo transilivit. Quasi diceret: Non a me hoc dico, sed audivi raptus ad Verbum Dei Patris unigenitum. Quae? Hoc scilicet, quia potestas Dei est, id est unigeniti Dei et hominis filii, qui non tantum in se potestatem habet, verum etiam aliis confert, quia, ut ait Apostolus: Non est potestas cuisque, nisi a justo Deo (Rom. XIII). Ipsum enim constituit Deus Pater super omnia opera manuum suarum. Unde ipse ait in Evangelio: [Col. 0113C] Data est mihi omnis potestas in coelo et in terra (Matth. XXVIII). Sequitur: Et tibi, Domine, misericordia; quia tu reddes unicuique juxta opera sua (Psal. LXI). Apud Christum ergo est potestas, et misericordia, quia ipsi Deus Pater omne judicium commisit. Timenda est ergo haec potestas; quia potest salvare pios et damnare impios. Diabolus quaedam potestas est, et plerumque vult nocere, et tamen non potest: tantum enim impellit parietem inclinatum, quantum accipit potestatem; quoniam qui dat tentatori potestatem, ipse praebet tentato misericordiam. Non enim est potestas nisi a Deo; ipse enim est in omnibus et super omnia. Noli dicere quare Deus dat tantam potestatem diabolo, [Col. 0113D] ut non det econtra potestatem [(25) 1Kb] ? Deus qui dat potestatem, habet aequitatem. Noli ergo timere inimicum: tantum enim facit quantum accipit potestatis.

Ecce audistis, o Judaei, quia semel locutus est Deus, aeternaliter scilicet genuit Verbum ex seipso, per quod omnia creavit ex nihilo. Per ipsum Deus Pater omnia continet, gubernat, et regit; per ipsum ab aeterna damnatione humanum genus redemit [(26) 1Kb] . Sed idem Dei Filius, cum sit Deus aeternus et verus, et cum Patre secundum divinitatem naturaliter unus Deus, secundum quod ipse dicit: Ego et Pater unum sumus (Joan. X); idem pro nobis [Col. 0114A] est homo factus verus et plenus. In eo verus, quia veram habet ille humanam naturam; in eo vero plenus, quia et carnem humanam suscepit, et animam rationalem. Idem tamen unigenitus Deus secundo natus est, semel ex matre. Natus est enim de Patre Deus Verbum; natus est de matre Verbum caro factum. Unus igitur est, atque idem Deus Dei Filius natus ante saecula, et natus in saeculo; et utraque nativitas, unius est Filii Dei: divina, secundum quam Creator in forma Dei coaeternus Patri Deus est; humana, secundum quam semetipsum exinaniens et formam servi accipiens (Philipp. II), non solum in conceptu materni uteri semetipsum, dum homo fieret, eadem servilis formae susceptione formavit, verum etiam de eodem [Col. 0114B] matris utero idem Deus factus homo exivit, et in cruce idem Deus homo factus pependit, et in sepulcro idem Deus homo factus jacuit, et ab inferis idem Deus homo factus die tertia resurrexit; sed in sepulcro secundum solam carnem idem Deus jacuit, et in infernum secundum solam animam descendit: qua de inferis ad carnem die tertia revertente, idem secundum carnem qua in sepulcro jacuit, de sepulcro resurrexit, et quadragesimo post resurrectionis die idem Deus homo factus in coelum ascendens; in dextera Dei Patris sedet (Coloss. III), inde in finem saeculi ad judicandum vivos et mortuos est venturus.



§ III.---

David rex et propheta, Spiritus sancti organum, [Col. 0114C] testimonium perhibet, quod Christus verus Deus, et Virginis filius est sine initio de Deo Patre, et in saeculo de Virgine matre. Ex Genesis testimonio, Dominus a Domino, scilicet Filius a Patre; ex Zacharia, Dominus missus ad gentes pro suae divinitatis gloria; etsi consilium, id est ejus adventum contempserint. Isaia testante, eum verum Deum, et verum hominem in fine temporum. Considerat ulterius, quid de illius sex nominibus ac de divinitate, qua eidem Deo Patri coaeternus est, idem propheta dicat. David introducitur ad Christi aeternam et ineffabilem ejus nativitatem. Admonet ex Isaia, ut, relicta superstitione Judaica, catholicam fidem devote suscipiant, cum secundum eum septem mulieres eum apprehenderunt. Testimonio Davidis subjungit aeternam nativitatem, qua Christus est sibi aeternus. Quam pulchre concludit, cur prorsus nulla lingua de immensa ista generatione nec perfecte dicere potest, nec sufficienter [Col. 0114D] aliquid loqui. Testimonium inducit ad Christi temporalem nativitatem ex Christifera Virgine ex eodem propheta.

Audite igitur, o Judaei, quae dico; audite quae pro salute vestra moneo. Si liberari ab aeterna damnatione cupitis, necesse est ut Christum sine initio de Deo Patre, et in saeculo de Virgine matre natum esse fideliter credatis; si illum in praesenti vita negaveritis, aeternam damnationem nequaquam evadere poteritis. Ipse enim, ut supra dictum est, vivos et mortuos judicabit, et incredulos condemnabit. Unde ipse ait in Evangelio. Qui me confessus fuerit coram hominibus, confitebor et ego eum coram [Col. 0115A] Patre meo, qui est in coelis; et quicunque negaverit me coram hominibus, denegabitur coram angelis Dei (Luc. XII). Pro certo itaque scitote, o Judaei, quia si illum in praesenti saeculo cum Patre, et Spiritu sancto unum et verum Deum esse non credideritis, judicium ejus nequaquam evadere poteritis in futuro. Si illius gratiam in praesenti vita adepti non fueritis, ejus iram nullatenus in futura fugere valebitis. An forte supradictis testimoniis ex toto non est incredulitas adhuc expulsa a cordibus vestris? Sed si forte patrum vestrorum caecitate praepediti, adhuc de Christo, quod verus Dei Filius sit, dubitatis, ad vestram perfidiam superandam alios ex gente vestra testes introducemus. Si igitur adhuc aliis testibus indigetis, David gentis vestrae rex et [Col. 0115B] propheta, qui vere organum sancti Spiritus exstitit, accedat, et Christo quod verus Dei et Virginis Filius sit, testimonium perhibeat.

Dixit Dominus Domino meo, inquit, Sede a dextris meis; donec ponam inimicos tuos, scabellum pedum tuorum (Psal. CIX). Dicit ergo, o infelices Judaei, quis est iste Dominus David, cui Dominus dixit, sede a dextris meis? Procul dubio Dominus Pater dixit Domino Filio, qui vere est cum eo unus Deus et Dominus, ut a dextris ejus sederet, donec inimicos illius scabellum pedum ejus poneret. More nostro loquitur Propheta, cum ait: Dixit Dominus Domino meo: Sede a dextris meis, scilicet, ut homo instruatur: non enim ore protulit, sed dixit re, id est generatione. [Col. 0115C] Ac si apertius Propheta diceret: Dixit Dominus, id est Deus Pater aeternaliter disposuit, Domino meo, id est Filio qui Dominus est, et cum Deo Patre unus verus Deus. In hoc quod dicit, Dominus Domino idem nomen repetendo, personas discernit, et unam naturam ac potentiam personarum ostendit. Item quod ait, Domino meo, hoc Deitatis indicium est. Dum vero ait, sede, duo notat, scilicet eum post laborem passionis quiescere et conregnare. Ac si diceret: Sede a dextris meis, id est conregna aequalis mihi, ut per dexteram accipiatur aequalitas quam habet Christus cum Patre. Donec ponam inimicos tuos, scabellum pedum tuorum, id est donec subjectos tuae divinitati faciam illos: per quod subjectio plena notatur. Hoc autem quotidie [Col. 0115D] et paulatim agitur et perficitur in conversis. Ponam, inquit, inimicos tuos, volentes vel nolentes, scabellum pedum tuorum, id est tibi subjectos voluntate, vel necessitate.

Deberent ista sufficere vobis, o Judaei, ut, relicto errore diuturnae infidelitatis et suscepta veritate Christianae religionis, sanctam Ecclesiam intrare possetis; sed si adhuc ista vobis non sufficere dicitis, nec Dei Filium cum Patre et Spiritu sancto unum verum Deum esse credere vultis, ad vestram perfidiam confutandam, et ad nostrae fidei veritatem cumulandam, ex Veteris Testamenti libris alia atque alia introducemus testimonia

[Col. 0116A] [(27) 1Kb] Dicite, infelices Judaei, qui in divina essentia tres personas esse negatis, quis Dominus pluit ignem a Domino in Sodomis? sic enim in Genesi legitur · Et pluit Dominus super Sodomam et Gomorrham sulphur et ignem a Domino (Gen. XIX). In qua sententia, o miseri Judaei, et quasi infidelitatis duritia lapidei, non dubitetis Christum secundam esse personam in Trinitate. Nam quis est ille Dominus a Domino, nisi procul dubio Filius a Patre, qui in hunc mundum ab eodem Patre est missus? Quo testimonio Deitas Filii, quam naturaliter a Deo Patre habet, ostenditur, et distinctio personarum clare demonstratur. Item si Christus Dominus non est, dicite, o Judaei, quis est ille Dominus exercituum, [Col. 0116B] qui a Domino exercituum mittitur, ipso dicente Zacharia: Haec dicit Dominus exercituum: Pro gloria misit me ad gentes, quae exspoliaverunt vos: qui enim tetigerit vos, tanget pupillam oculi ejus. Quia ecce ego levo manum meam super eos et erunt praedae his qui serviebant sibi; et cognoscetis quia Dominus exercituum misit me (Zach, II). Cujus est ergo haec vox, o Judaei, nisi Jesu Christi Salvatoris mundi? Cum ergo omnipotens Deus ab omnipotenti Deo se missum esse denuntiat, Dei Patris se absque dubio Filium esse demonstrat. Missus est autem ad gentes pro gloria divinitatis, quam ab aeterno habuit apud Patrem, quia seipsum exinanivit formam servi accipiens, factus obediens usque ad mortem (Philipp. II). Et ut sciatis, o Judaei, quia vera sunt quae dicuntur, [Col. 0116C] ipse etiam Dei Filius ad consolationem Ecclesiae suae, quam proprio sanguine redempturus erat, in consequentibus ita loquitur, dicens: Lauda et laetare, filia Sion; quia ecce ego venio, et habitabo in medio tui. Et applicabuntur gentes multae, per fidem videlicet, ad Deum in die illa, et erunt mihi in populum, et habitabo in medio tui; et scies quia Dominus exercituum misit me ad te (Zach. II). Ac si apertius ad consolationem Ecclesiae suae Dei Filius a Deo Patre missus loqueretur, dicens: Lauda et laetare, filia Sion, id est filia speculationis; quia ecce ego venio, juxta illud, exivi a Patre, et veni in mundum (Joan. XVI); et habitabo in medio tui, dicit Dominus (Zach. II.) Unde est illud: Post haec in terris visus est, et cum hominibus conversatus est (Baruch. III); et applicabuntur [Col. 0116D] gentes multae, per Evangelium meum, ad Dominum, id est ad Patrem, in die illa; et tunc erunt mihi in populum peculiarem, sicut et Patri, et habitabo in medio tui: unde in Evangelio legitur: Ecce ego vobiscum sum omnibus diebus, usque ad consummationem saeculi (Matth. XXVIII). Et ex hoc scies, o Ecclesia, quia Dominus exercituum, id est Pater misit me Filium suum in hunc mundum ad te.

Supra dictis testimoniis, o Judei, nullo modo contradicere potestis, nec debetis; et idcirco Dei et Virginis Filium ad redemptionem humani generis jam olim venisse in hunc mundum, non dubitare, [Col. 0117A] sed prompta voluntate credere debetis. Sed vos, o miseri et infelices, semper contra Dominum contentiose egistis, et idcirco locum sanctum et gentem perdidistis, ac per universum mundum velut homicidae et reprobi dispersi estis. Unde vos satis competenter David propheta in psalmis increpat, dicens: Illic trepidaverunt timore, ubi non erat timor (Psal. XIII), id est damnum temporalium rerum trepidastis. Timuistis enim perdere regnum terrenum, ubi non erat timendum; et non timuistis perdere coelum, ubi erat timendum. Dixistis enim: Si dimittimus Christum sic, omnes credent in eum, et venient Romani, et tollent nostrum locum et gentem (Joan. XI). Tunc ergo, o miseri, consilium inopis confudistis (Psal, XIII), humilem scilicet adventum Christi contempsistis; [Col. 0117B] et ideo cunctis sub coelo nationibus in captivitate traditi estis.

Adventus Christi ideo consilium dicitur, quia quos vocabat, non ut in praesenti saeculo, sed in solo Deo spem suam ponerent, admonebat. Unde et Isaias consiliarium vocat eumdem Dei et Virginis Filium, dicens: Vocabitur nomen ejus admirabilis, consiliarius, Deus fortis, pater futuri saeculi, princeps pacis (Isa. IX). Consilium itaque secundum humanitatem inopis, scilicet pauperis Christi, qui ad vos liberandos venerat, confudistis, id est recipere noluistis; imo, quod est infelicius, illi mala pro bonis reddidistis, dum eum cruci sine causa affixistis: et unde majorem illi reverentiam exhibere [Col. 0117C] debueratis, inde eum amplius contempsistis. Et quid dicam vobis, o gens prava atque perversa? Nullatenus intra numerum reliquiarum Israel, quae salvandae sunt, computari poteritis, nisi per eumdem Dei et Virginis Filium, cujus consilium confudistis, id est in humilitate positum contempsistis. Procul dubio nisi illum in veritate confessi fueritis, nisi ei veram fidem exhibueritis, nisi ipsum cum Deo Patre et Spiritu sancto unum Deum verum esse credideritis, ad societatem electorum ejus pertinere minime poteritis. Dicite, o infelices, Quis dabit ex Sion salutare Israel (Psal. XIII.)? Vos quippe consilium Christi confudistis; sed tamen Deus Pater dabit salutare Israel, id est Christum ex progenie Judaeorum secundum carnem descendentem, quia salvabit reliquias [Col. 0117D] Israel, Judaeos videlicet in se credentes; ipse quippe in claritate et majestate venturus est ad judicium. Iste ergo in futuro fideles suos salvabit, iste captivitatem plebis suae in secundo adventu suo convertet, diabolo, qui populum ejus captivaverat, in profundum inferni retruso. Tunc utique cum filiis Ecclesiae exsultabit Jacob, et laetabitur Israel in Domino, in nomine sanctae Trinitatis Christi baptismate suscepto.

Et ut credatis, o Judaei, vera esse quae dicuntur; et quia non est nobis in alio aliquo salus (Act. IV), nisi in eodem Jesu Christo Dei et Virginis Filio, Isaiae prophetae, cui omnino contradicere non potestis, probamus testimonio. Veniet, inquit, ex Sion, [Col. 0118A] qui eripiat, et avertat impietates ab Jacob (Isa. LIX). Sufficiunt vobis ista, o Judaei, an adhuc ad vestram perfidiam convincendam, et catholicae fidei veritatem roborandam, plures atque idoneos ex lege et prophetis introducemus testes? Facilius enim sol accumbit, quam nos testium copia deseret. Si igitur nefanda conspiratione adhuc praesumitis dicere, quod Christus non sit verus Dei Filius, Isaias propheta urbanae elegantiae informatus accedat; et Christo quod verus Deus ante omnia saecula, et verus homo in fine temporum de Virgine natus sit, vobis contribulibus suis audientibus, nobis testimonium dicat.

Parvulus, inquit, natus est nobis, et filius datus est nobis (ibid.). Dic etiam nobis, o Isaia propheta, [Col. 0118B] de ejus virtute, et gloria, et nomine, si, revelante Spiritu sancto, aliquid nosti? Et factus est, inquit, principatus super humerum ejus; et vocabitur nomen ejus, admirabilis, consiliarius, Deus fortis, pater futuri saeculi, princeps pacis. Multiplicabitur ejus imperium, et pacis non erit finis. Iste itaque parvulus Christus est, qui ut nos redimeret ab omni iniquitate, et mundaret sibi populum acceptabilem, sectatorem bonorum operum (Tit. II), natus est nobis. Parvulus natus est nobis in saeculo de Virgine matre; et filius datus est nobis, ineffabiliter ante omnia saecula genitus a Deo Patre. Parvulus natus est nobis, in saeculo, homo scilicet verus ex femina. Filius datus est nobis, Deus scilicet verus ex Deo Patre genitus ante [Col. 0118C] omnia saecula, Deus Filius datus est nobis a Deo Patre, et a seipso, videlicet, ut nos redimeret de durissimo diaboli imperio. Parvulus natus est nobis secundum carnem, qui contra antiquum hostem pugnavit pro nobis salvandis; Filius Dei sola gratia datus est nobis. Idcirco Jesus Christus secundum humanitatem parvulus natus est nobis, qui secundum suam divinitatem in sinu Patris magnus est et laudabilis nimis [(28) 1Kb] quia per seipsum, id est in sua divina essentia hominibus non poterat agnosci, et unde nobis consuluit, inde despectionem tulit; quia infirmitatem, quam pro nobis suscepit, homo superbus despexit. Ob hoc ergo infirma et stulta mundi, ut ait Paulus, elegit Deus, ut fortiora et sapientiora, per quae non cognoscebatur, confunderet (I Cor. I). [Col. 0118D] Sicut cibum fortem invalidus infans capere non potest, nisi prius a matre editum [(29-30) 1Kb] in lactis succum vertatur, ut quod in cibo non potuit uti, sugendo potetur in lacte per carnem; ita et nos cum essemus infirmi ad concupiscendam aeternitatem Verbi, factum est ipsum Verbum caro, ut enutriti per carnem, fortioresque effecti cibum solidum, id est Verbum Domini cum Patre sempiternum contemplando, et angeli satiaremur.

Sequitur: Et factus est principatus super humerum ejus. Ideo principatus ejus super humerum illius dicitur; quia crucem propriis humeris sibi portavit; et quia titulum regni super humeros, et [Col. 0119A] super caput ejus Pilatus scripsit. Sic enim ipse quamvis gentilis ait: Hic est Jesus Nazarenus, rex Judaeorum (Joan. X). Igitur principatus illius super humeros ejus crux est, propter quam exaltavit eum Deus secundum quod homo est, et dedit illi nomen, quod est super omne nomen, ut in nomine Jesu omne genu flectatur coelestium, terrestrium et infernorum (Philipp. II). Cum enim duceretur ad passionem, portavit sibi crucem, in qua, secundum quod homo est, meruit principatum, coelestium videlicet, terrestrium et infernorum.

Jam audistis, o Judaei, quale testimonium de Christi humanitate, et divinitate, ejusque principatu, quo eum Deus Pater, secundum quod de Virgine natus est, super omnia opera manuum suarum constituit, [Col. 0119B] Isaias propheta Spiritu sancto edoctus protulerit. Quid etiam de illius sex nominibus, ac de divinitate, qua eidem Deo Patri coaeternus est, dicat, vos moneo, ut diligenter audiatis. Vocabitur, inquit, nomen ejus, admirabilis, consiliarius, Deus fortis, pater futuri saeculi, princeps pacis. Ac si apertius diceret: Vocabitur nomen ejus, admirabilis, id est Deus et homo, quod est inauditum; consiliarius, scilicet magni consilii angelus; Deus, id est Creator omnium; fortis, cui nemo potest resistere; pater futuri saeculi, permanens sine fine; princeps pacis, qui fecit utraque unum, et reconciliavit nos Deo et angelis. Sequitur: Multiplicabitur ejus imperium, et pacis non erit finis. Ac si diceret: Per praedicationem [Col. 0119C] apostolorum eorumque successorum multiplicabitur ejus imperium intra sanctam Ecclesiam, videlicet multitudo fidelium; et pacis sanctorum ejus, licet ad modicum pro fidei defensione tribulentur, tamen non erit finis. Super solium David, et super regnum ejus sedebit, ut confirmet illud, et corroboret in judicio et justitia. Quasi diceret: Populum quem David suo temporali rexit imperio, ipse Dei ac Virginis Filius ad aeternum transferet regnum, illudque confirmabit ut amplius peccare non possit; et super illud amodo et usque in sempiternum, id est in saecula saeculorum regnavit.

Sufficiunt vobis tanti testes, o Judaei, de Christo quod verus Dei Filius sit, et verus filius Virginis; an etiam vultis, ut ad repellendam de cordibus vestris [Col. 0119D] omnem ambiguitatem, alios introducamus? Credite mihi, o gens perfida, nec dubitetis, quia, charitate cogente, libenter sustineo hunc laborem, ut vos, Deo annuente, perducere possim commonendo ad veram fidem. Si igitur adhuc in mente vestra dubietas residet, nec integre creditis; et an Christus ante partum Virginis fuerit, dubitatis; David testis fidelis accedat et de aeterna ineffabilique ejus nativitate, quid Deus Pater in psalmis dixerit, nobis audire cupientibus, exponat.

Tecum principium, inquit, in die virtutis tuae, in splendoribus sanctorum, ex utero ante luciferum genui te (Psal. CIX). Ac si Deus Pater apertius Filio sibi coaeterno, et coaequali diceret: Tu es filius meus per naturam, quia tecum est mihi principium: non [Col. 0120A] dicam tibi mecum, ne alicui posterior me videaris. Ego et tu unum principium sumus omnium; quod non hic videt, et videbitur; in die virtutis tuae in splendoribus sanctorum, id est in aeternitate, ubi virtus divina conspicitur, non ab aliis, sed a sanctis, quando in resurrectione erunt splendidi ut angeli Dei. Vel ita loquitur Deus Pater: Jam dominaris, o Christe Fili, sed in die spiritalis virtutis tuae, scilicet in futuro, tecum erit mihi principium: hoc etiam semper est, sed non videtur; tunc autem videbitur, ut ait B. Augustinus, cum Christus, qui olim visus est in forma servi, videbitur a mundis cordibus in forma Dei, a quo visu tolletur impius, ne videat gloriam Dei. Dico, in die virtutis tuae scilicet in splendoribus sanctorum, id est quando sancti [Col. 0120B] erunt in splendore fulgentes, sicut sol in regno Patris (Matth. XIII); tunc, ut ait B. Augustinus, cum eo erit principium, et modo principium est, scilicet Pater cum Filio, sed tunc videbitur qualiter principium est cum eo, quia tunc similes ei videbunt eum, scilicet immortales et impassibiles videbunt eum sicuti est (I Joan. III). Viderat Philippus secundum formam servi: et objurgatus, eo quod in Filio non agnosceret Patrem, quem quaerebat videre, dicens: Domine, ostende nobis Patrem, et sufficit nobis, audit: Qui me videt (Joan. XIV), non tantum formam servi, sed qualem me absconditis mentibus, et qualem me videndum perficio sperantibus, videt et Patrem. Hoc autem modo credendum est, ut tunc [Col. 0120C] videatur. Unde et Philippo dicitur: Non credis quia ego in Patre, et Pater in me est (ibid)? Quasi diceret: Quem videre nondum potes, crede ut videre merearis Filium cum Patre, et in Patre, qualiter Pater cum eo principium est. Haec autem visio vita aeterna est. Unde et ipse Dei et Virginis Filius Patri loquitur in Evangelio: Haec est autem vita aeterna ut cognoscant te, solum Deum verum, et quem misisti Jesum Christum (Joan. XVII). Sequitur: Ex utero ante luciferum genui te. Ac si Deus Pater alloqueretur, dicens: Ex utero, id est ex occulta et secreta substantia mea, genui te ineffabiliter, et hoc ante luciferum, id est ante omnia tempora. Lucifer, qui nuntiat diem saeculo, eminens stella, ut ait B. Augustinus, ponitur hic pro omnibus stellis et sideribus, [Col. 0120D] tanquam pars pro toto; per quae sidera et tempora intelliguntur, quia in signis et temporibus posita sunt, sicut legitur in Genesi: Fiant, inquit Deus, luminaria in firmamento coeli, et dividant diem a nocte, et sint in signa, et tempora, et dies, et annos, ut luceant in firmamento coeli et illuminent terram (Gen. I).

Ecce audistis, o Judaei, quod Dominus noster Jesus Christus ante omnia tempora ex Dei Patris aeterna essentia ineffabiliter natus sit: et quod eidem Deo Patri coaeternus est et coaequalis: aeternus est enim, et sine nascendi initio, quia per ipsum Deus Pater omnia creavit ex nihilo. Iterum, iterumque vos moneo, o Judaei, ut incredulitate radicitus expulsa de cordibus vestris; de illius etiam [Col. 0121A] temporali nativitate, qua de Virgine sine peccato natus est, quid vobis Isaias dixerit, diligenter audiatis.

In die illa, inquit, erit germen Domini in magnificentia et gloria, et fructus terrae sublimis, et exsultatio his, qui salvati fuerint de Israel (Isa. IV). Propheta quippe his verbis vestram praedicat conversionem, ut, relicta Judaici populi superstitione, devota mente suscipiatis catholicam fidem. Ac si apertius diceret: In die illa, id est postquam venerit plenitudo temporis, reliquiae Israel salvae fient (Rom. IX). Quare? Quia erit, videlicet, germen Domini in magnificentia et in gloria. Et fructus terrae sublimis, Dei scilicet et Virginis Filius elevabitur super colles, id est super omnes sanctos, et [Col. 0121B] super omnes angelorum ordines, et super omne quod creatum est, juxta illud Psalmistae: Domine Dominus noster, quam admirabile est nomen tuum in universa terra (Psal. VIII). Et ab eo erit exsultatio his qui salvati fuerint, id est qui crediderint, de Israel (Isa. IV). Et tunc erit, omnis qui relictus fuerit in Sion, id est in Ecclesia quae Deum contemplatur, et pacis visione fruitur, et residuus in Jerusalem; per Evangelium scilicet Christi reliquiae Israel ad Deum convertentur, et per baptismum pristino errore deposito a peccatis purgabuntur. Sanctus vocabitur, id est Christianus a Christo, omnis qui scriptus est in vita, id est in libro vitae in coelesti Jerusalem.

Scitote itaque, o Judaei, quod nullo modo, ut saepe testatus sum, cum reliquiis Israel, quae salvandae [Col. 0121C] sunt, poteritis salvari, nec omnino filiis Ecclesiae aggregari, nisi per ipsum Dei et Virginis Filium, quem audistis in magnificentia et gloria sublimatum, id est a Deo Patre coronatum, et super omnia opera manuum suarum constitutum. Ipse plenus est gratia et veritate (Joan. I); in ipso sunt omnes thesauri sapientiae et scientiae Dei absconditi (Coloss. II): ipse est enim inter omnes homines solus vir perfectus, quia non homo purus est, sed verus homo, et verus Deus: sine peccato enim conceptus est et natus, et in mundo inter homines conversatus (Baruch. III), nec unquam in ore illius dolus est inventus (Isai. LIII). De quo Salomon Ecclesiam figurate laudans, ait: Nobilis in portis vir ejus, cum sederit, scilicet [Col. 0121D] in judicio, cum senatoribus terrae (Prov. XXXI), cum patriarchis videlicet et prophetis, et apostolis et cum caeteris Ecclesiae doctoribus. De hoc etiam viro Zachariam prophetam dixisse credimus: ECCE VIR ORIENS NOMEN EJUS (Zach. VI). De hoc etiam viro Isaias propheta typice loquens, ait: Apprehendent septem mulieres virum unum in die illa, dicentes: Panem nostrum comedemus (Isa. IV). Ac si apertius diceret: Apprehendent septem mulieres, id est septem dona sancti Spiritus, videlicet, spiritus sapientiae, et intellectus, spiritus consilii, et fortitudinis, spiritus scientiae, et pietatis, et spiritus timoris Domini (Isa. XI), virum unum, scilicet Christum, qui solus inter homines sine peccato apparuit; in die illa, scilicet quando incurvabitur altitudo [Col. 0122A] virorum, id est nobilitas generis; quia nemo nisi per Christum iram Dei effugere poterit.

Ideo in hoc loco dona sancti Spiritus mulieres dicuntur, quia nemo Deo generatur, nisi per Spiritum sanctum. Et non dicitur una mulier, sed pluraliter mulieres dicuntur, quia dona sancti Spiritus plura sunt. Recte ergo dicitur, apprehendent septem mulieres, id est septem dona sancti Spiritus, virum unum, scilicet Christum, in die illa, id est in die novae gratiae; quia in ipso habitat omnis plenitudo divinitatis corporaliter (Coloss. II). De quo Joanni Baptistae dicitur: Super quem videris Spiritum descendentem, et manentem, hic est qui baptizat in Spiritu sancto (Joan. I). Hae supradictae septem virtutes, septem oculi sunt, de quibus in Zacharia sic [Col. 0122B] legitur: Super lapidem unum septem oculi sunt, et in uno candelabro aureo lucernae septem, et suffusoria septem (Zach. III). Sequitur: Panem nostrum comedemus, et vestimentis nostris operiemur (Isa. IV); quod est Spiritum sanctum aequaliter cum Patre et Filio possidere omnia, et nihilo indigere. Tantummodo, inquiunt, invocetur nomen tuum super nos, ac si septem virtutes Spiritus sancti Christo dicerent: A te nominentur Christiani qui nostra habitatione cupiunt perfrui. Aufer opprobrium nostrum, ne amplius videlicet fetore vitiorum expulsae a cordibus hominum saepe cogamur mutare hospitium.

Idcirco ad vos, o Judaei, toties revertor loquendo, quia vestrae infelicitati nimium condoleo. Volo [Col. 0122C] tamen a vobis scire utrum deposita infidelitatis mortifera obstinatione Christum cum Deo Patre et Spiritu sancto unum naturaliter Deum esse creditis? an forte malitiae et nequitiae veneno crapulati adhuc de illius aeterna nativitate dubitatis? Jam procul dubio tot idoneis testibus convicti, tot verissimis rationibus instructi, perfidiam vestri antiqui erroris relinquere, et veram fidem devota mente debueratis suscipere. Sed si iterum de ejus aeterna nativitate, qua Deo Patri coaeternus, et consubstantialis est, testimonium quaeritis, David sanctus accedat, et ea quae sub ejusdem Filii Dei persona Spiritu sancto edoctus in psalmis prompsit, vobis dubitantibus, nobis vero firmiter credentibus, ac devote audire cupientibus dicat: Dominus dixit [Col. 0122D] ad me: Filius meus es tu, ego hodie genui te (Psal. II). Ac si Deus Pater eidem coaeterno, sibique coaequali Filio apertius diceret: Tu es filius meus per naturam, et consubstantialis ineffabili genitura, et vere; quia ego coaeternus hodie, id est aeternaliter genui te. Quasi diceret: Non est nova ista generatio, sed aeterna. Hodie praesentem significat, et quod aeternum est, semper est.

Interea, volo vos scire, o Judaei, quia de Deo nulla prorsus lingua perfecte loqui potest, nec sufficienter aliquid dicere. Excedit enim divina essentia omnem sermonem, et omnem superat sensum, atque omnem vincit intellectum, non solum hominum, sed etiam angelorum. Quid enim homo de Deo digne ac sufficienter dicere poterit, qui se ipsum integre [Col. 0123A] non cognoscit? Cum ergo homo loqui de Deo nititur, quis de quo? Homo de Deo, mortalis de immortali, visibilis de invisibili, mutabilis de immutabili, opus de opifice, creatura de Creatore, factura de factore, parvus de immenso, temporalis de aeterno, humilis de altissimo, plasmatus e limo de illo qui creavit omnia ex nihilo. Et quamvis veraciter ita sit, videlicet quod aliquis adhuc mortalis de Deo sufficienter nihil dicere possit, tamen utcunque de aeterna Christi nativitate, qua illum Deus Pater ante omnia tempora sibi coaeternum et consubstantialem genuit, plura ac satis idonea ex lege et ex gente vestra vobis protulimus testimonia; ita ut cognita veritate quae Christus est, nihil ultra quaerere, nec amplius repugnare, nec tam evidenti [Col. 0123B] assertioni resistere debeatis.

Sed si forte de ejus temporali nativitate, qua de Virgine natus, et a Deo Patre, qui illum voluit incarnari pro nobis, secundum humanitatem minor est, testimonium quaeritis, David propheta accedat, et quid Deo Patri loquens de illo in psalmis ante multa tempora gratulanter cecinit, ad nostram fidem et gloriam magis magisque cumulandam, et vestram perfidiam omnino destruendam, iterum dicat. Minuisti eum, inquit, paulo minus ab angelis; gloria et honore coronasti eum, et constituisti eum super opera manuum tuarum (Psal. VIII). Ac si patenter Psalmista Deo Patri loqueretur, dicens: Pro humani generis redemptione minuisti eum, qui [Col. 0123C] est caput omnium fidelium; minus ab angelis, quia passibilis, mortalis; sed paulo, quia in aliis superat angelos, quibus imperat. Dico, minuisti eum, o sanctissime Pater, paulo; sed postea coronasti eum gloria, id est corporis corruptibilis claritate; et honore, ut omnibus sit venerabilis. Et bene ait, coronasti, quia circulus mundi, qui est quasi coronae similis, ad fidem ejus venit. Et constituisti, id est stabilisti, eum super opera manuum tuarum. Quia ergo angeli sunt opera manuum Dei, et super eos constitutus est Unigenitus Dei Filius; sequitur, omnia subjecisti sub pedibus ejus, id est sub dominio et potestate ipsius.

Interea moneo vos, o Judaei, ut non pigri, sed solliciti et pervigiles sitis ad audiendum testimonia [Col. 0123D] de divinitate et incarnatione Christi. Quae quidem testimonia vos non solum libenter, imo libentissime deberetis audire, quae, charitate cogente, me non piget vobis exponere. Magnum certe gaudium in Domino vobiscum habere potero, cum vos fidei et charitatis vinculo Ecclesiae filiis inseparabiliter conjunctos videro.



§ IV.---

Post admonitionem qua admonet Christum humani generis Redemptorem habentem naturalem et aeternam a Deo Patre divinitatem, et ex Virgine matre naturalem substantiam; ex Danielis dictis ostendit Christum jam venisse; imo et tempus adventus, et annos ejus enumerat. Convocat [Col. 0124A] Christi occisores ad veram poenitentiam; introducitur denique David ad veram Christi divinitatem et humanitatem ostendendam; ita et Nathan promittens Davidi germen justum. Adducitur Isaias cum Jeremia attestante, quod quem Deus Pater ex se ipso genuit, ex immaculata Virgine carnem suscepit; in qua eum Deus Pater supra omne quod per seipsum creavit, regem constituit; et ex Gabrielis testimonio Dominus noster Jesus Christus declaratur Altissimi Filius, et ante omnia saecula genitus, in aeternum regnaturus. Prosequitur semper virginis Mariae humilitatem cum ejusdem interrogatione ad Angelicam salutationem; quia, etsi fieri posse credidit, quomodo fiat, quaerit; et coelestis nuntii responsionem declarans, Christi conceptionem, ac beatissimae Virginis obumbrationem explicat.

Audistis itaque, o Judaei, Virginis Filium secundum [Col. 0124B] humanitatem paulo minus ab angelis minoratum; audistis illum gloria resurrectionis, et in coelum ascensionis a Deo Patre coronatum, et super omnia manuum ejus constitutum; gloriam videlicet, quam Dei Filius aeternaliter cum Deo Patre habuit, hanc idem homo de Virgine natus temporaliter a Deo Patre accepit. Credite igitur, o Judaei, Christum humani generis Redemptorem, naturalem atque aeternam de Deo Patre habere divinitatem, et naturalem de Virgine matre carnis habere substantiam. »Factus est itaque mediator Dei et hominum homo Christus Jesus non alter in humanitate et alter in Deitate, sed in utraque natura idem unus est: nec purus homo conceptus est, nec purus homo [Col. 0124C] est natus; nec postea, ut ait B. Isidorus in libro Sententiarum (cap. 13), meritum ut Deus esset accepit.« Moneo vos, o Judaei, qui usque in praesens tempus Filium Dei negatis, ut ea quae de illius divinitate atque humanitate dicuntur, non surda aure, sed sollicita intentione audiatis. Deus Verbum manens in immutabili essentia, quae illi cum Patre et Spiritu sancto coaeterna est, assumpsit carnem pro salute humana, in qua, ut ait B. Isidorus, »impassibilis pati, et immortalis mori, et aeternus ante omnia saecula [(31) 1Kb] temporalis possit ostendi. Mediator Dei igitur et hominum homo Christus Jesus, ut ait B. Isidorus, quamvis aliud sit ex Patre, aliud ex matre; non tamen alius est ex Patre, et alius ex Virgine; sed ipse aeternus ex Patre, ipse temporalis [Col. 0124D] ex matre; ipse qui fecit, ipse qui factus est. Ipse de Patre in coelo sine matre, ipse de matre in terra sine patre; ipse Conditori templum, ipse conditor templi; ipse actor operis, ipse opus actoris; manens unus de utraque et in utraque natura, nec naturarum copulatione confusus, nec naturarum distinctione geminatus.«

Sufficiunt vobis, o Judaei, ex lege et gente vestra tot testimonia tamque idonea, ut suscipientes fidem, Jesum Christum cum Deo Patre et Spiritu sancto unum et verum credatis esse Deum? an adhuc mentem vestram antiquae incredulitatis duritia [Col. 0125A] occupat? Sed si forte dicitis, quia Christus, de quo haec omnia prophetarum praesagia cecinerunt, nondum venit, sed illum exspectatis, ut veniat, Danielem prophetam in medium introducam, qui non solum Christum venturum praedicat, quod omnibus prophetis commune est, sed etiam tempus adventus ejus aperte ostendit, et annos numerat, et manifeste illius signa pronuntiat. Dic, sancte Daniel, nobis jam per Dei gratiam fidelibus, et Judaeis adhuc dubitantibus; dic testimonium de Christo, ne in sua malitia perseverantes, cum Antichristo pereant, quem pro Christo circa finem mundi venturum exspectant. Dic, Daniel, vir desideriorum, quid tibi ab angelo in visione de Christi adventu fuerit revelatum; et tuo verissimo praesagio convince Judaeos [Col. 0125B] in sua diuturna incredulitate perseverantes, sicut convicisti seniores impudicos, falsa adversus innocentem Susannam objicientes, eamque morti tradere nitentes (Dan. XIII).

Ecce, inquit, vir Gabriel . . . volans tetigit me in tempore sacrificii vespertini (Dan. IX). Non enim viri sunt angeli, sed in specie virorum apparent hominibus, sicut Abrahae ad quercum Mambre tres viri sunt visi, qui utique viri non erant: de quibus Scriptura ait: Tres vidit, et unum adoravit. Unde et Salvator loquitur in Evangelio: Abraham exsultavit, ut videret aiem meum: vidit, et gavisus est (Joan. VIII). Angelus Graece, Latine nuntius interpretatur. Vir ergo, Gabriel nomine, volans, et prophetae [Col. 0125C] futura praenuntians, angelum fuisse credimus. Gabriel quippe in linguam nostram vertitur fortitudo vel robustus Dei. Unde eo tempore quo erat Dominus nasciturus et inducturus bellum daemonibus et de mundo triumphaturus, angelus Gabriel nuntiavit Mariae illius nativitatem. Recte igitur Gabriel, id est fortitudo Dei dicitur, qui ad praedicandum tempus adventus Christi prophetae oranti, et Dei secreta scire cupienti a Domino mittitur. Congrue siquidem angelus fortis fortissimum Christum ad redemptionem humani generis venturum praenuntiat, qui Christus ab initio creationis diabolum de coelo projecit, et in humanitate positus eumdem fortiter ac rationabiliter expugnavit, et ad ultimum in profundum inferni praecipitavit: [Col. 0125D] de quo gratulabundus Psalmista ait: Dominus fortis et potens: Dominus potens in praelio (Psal. XXIII).

Sed jam quid angelus Gabriel Danieli dicat audiamus. O Daniel, inquit, nunc egressus sum, ut docerem te. Tu ergo animadverte sermonem, et intellige visionem. Septuaginta hebdomades abbreviatae sunt super populum tuum, et super civitatem sanctam tuam, ut consumatur praevaricatio, et finem accipiat peccatum, et deleatur iniquitas, et adducatur justitia sempiterna, id est Christus, et impleatur visio et prophetia, et ungatur Sanctus sanctorum (Dan. IX). Quae scilicet septuaginta hebdomades, si a tempore Danielis enumerentur, procul dubio Sanctus sanctorum, qui est Christus, olim venisse cognoscitur, [Col. 0126A] Hebdomada namque in sacris eloquiis septem annis terminatur, dicente Domino ad Moysen: Numerabis septem hebdomadas annorum, id est septies septem, quae simul faciunt annos quadraginta novem (Levit. XXV). A tempore itaque Danielis prophetae usque ad Christi nativitatem plus quam septuaginta hebdomades sunt.

Itaque, o infelices Judaei, jam natus est Christus, quem dudum praenuntiavit sermo propheticus. Forte, o miseri, ideo illum venisse credere non vultis, quia vos eum sine causa cruci affixistis. Ipse quippe vos de Aegyptiaca servitute potenter ac misericorditer liberavit; mare Rubrum siccis pedibus transire fecit; per diem columna nubis, per noctem vero columna ignis deserti ignotum vobis iter ostendit; [Col. 0126B] manna pluentibus nubibus sine labore manuum vestrarum sufficienter pavit; contra hostes pro vobis pugnavit; terram promissionis lacte et melle manantem vobis in possessionem tradidit ad ultimum vero ipsum a Deo Patre vobis de coelis specialiter missum, ad hoc videlicet, ut vos qui jam diu a via veritatis idolis serviendo recesseratis, ad cultum veri Dei, cujus ipse est naturaliter Filius, et cum quo in unitate Spiritus sancti est unus verus Deus, praedicando, caecos illuminando, mortuos suscitando, et caetera miracula faciendo revocaret, non solum audire contempsistis, sed quod est multo gravius, multoque infelicius turpissimae morti tradidistis, ejusque ori mellifluo fel et acetum porrexistis. Satis ergo stulte egistis, quia cui in omnibus obedientes [Col. 0126C] esse debueratis, non solum rebelles exstitistis, verum etiam pro immensis beneficiis opprobria atque convicia intulistis. Unde ipse per Prophetam de vobis conqueritur, dicens: Retribuebant mihi mala pro bonis; sterilitatem animae meae (Psal. XXXIV). Et quia veram vitam, quae ipse est, sine causa morti tradere conati estis, aeternae morti vos ipsos destinatis: se ipsum occidit, qui vitam exstinguere molitur.

Sed quamvis tam gravissimum sacrilegium commiseritis, tamen si veraciter poenitueritis, si illum in veritate confessi fueritis, si ei veram fidem exhibueritis, si illum in toto corde etiam obortis lacrymis deprecati fueritis, plenam ab eo procul dubio [Col. 0126D] indulgentiam consequi poteritis: misericors est enim et benignus, et vere poenitentibus ad parcendum paratus. Ipse quippe vos misericorditer ad poenitentiam invitat, dicens: Convertimini ad me et salvi eritis (Isa. XLV). Unde etiam ipse per Ezechielem prophetam non solos vos, sed etiam omnes in se sperantes consolatur dicens: Non est voluntatis meae mors impii, sed ut convertatur, et vivat (Ezech. XVIII). Ideo utique in se sperantes salvare potest, quia verus Deus et verus homo est. Verus quippe Deus est, quia a Deo Patre exivit; verus homo, quia ex progenie David sine peccato humanum corpus accepit. Sed si adhuc mihi credere non vultis, si meis monitis nondum fidem accommodatis, si meis justis exhortationibus assensum non praebetis, [Col. 0127A] si me odio nominis Christi audire contemnitis, si in vestra perfidia perseverare disponitis et de eodem Jesu Christo Domino nostro, quod naturaliter verus Dei Filius sit ad vestram confusionem dubitatis, vos moneo, ut ea quae David propheta de illius divinitate atque humanitate ante multa tempora cecinit, placata aure audiatis.

Dic, sancte David, dic testimonium de Christi divinitate, quo incredulam Judaeorum gentem ad veram fidem possis convertere. Ait enim: Nunquid Sion dicet: Homo et homo natus est in ea; et ipse fundavit eam Altissimus (Psal. LXXXVI). Quasi diceret: Gloriosa dicta sunt de te (ibid), id est de illa civitate; et hoc etiam miraculum accidit in ea, scilicet quod homo natus est in ea; et ipse fundavit eam, qui vere [Col. 0127B] Deus altissimus est. Notandum quod, ut ait magister Petrus, Sion carnalis est Synagoga, Sion spiritalis est sancta Ecclesia. Homo itaque natus est in Sion, id est in Synagoga, hoc est, in gente Judaica, et in civitate Jerosolyma patiendo, idem homo factus est humillimus, et idem ipse fundavit eam, quia est fundamentum illius, qui vere est cum Deo Patre, et Spiritu sancto altissimus Deus.

Quid ad haec, o infelices, imo infelicissimi Judaei, quid ad haec dicitis? quid objicitis? quid respondetis? Procul dubio victi estis in tantum, ut amplius non repugnare, nec tam manifestae veritati contradicere debeatis. Natus est ergo Dominus noster Jesus Christus ante omnia saecula ineffabiliter ex Deo Patre: natus est in Sion ex Virgine matre. Sed [Col. 0127C] unde omnia haec supradicta probare potes, o sancte David? Ex hoc videlicet, quia idem Dominus narravit in scripturis populorum et principum (ibid.), id est in Scripturis quae directae sunt populis fidelibus, et editae a principibus, scilicet a Moyse et prophetis atque apostolis. Dicite igitur, o gens prava atque perversa, quae nimirum sine rationali consilio estis, et sine spiritali prudentia, dicite quid verius, quid clarius, quidve apertius de Christi divinitate simul et humanitate audire potestis? Natus est in Sion vir perfectus, et idem excelsus Dominus. Vir, quia homo est natus; excelsus, quia super omnes angelorum choros in dextera videlicet Dei Patris est exaltatus, cum quo naturaliter secundum divinitatem [Col. 0127D] est unus Deus; Dominus, quia omnis creatura, quaedam volendo, quaedam nollendo, sub pedibus ejus subjecta est.

Quia vos gratis, hoc est, nullo cogente, o Judaei, ad aeternum interitum per incredulitatis praecipitium tendere video, vestris condolens miseriis, idcirco ut vos corrigere possim, copiosa, ac verissima ex lege et prophetis vobis testimonia objicio, mihi quidem charitate cogente non pigrum, vobis autem valde est necessarium. Vos igitur pro salute vestra iterum moneo, ut non surda, sed patula aure audiatis, quae Deus Pater per Nathan prophetam loquitur ad David de Christo. Vade, inquit, et dic David servo meo: Haec dicit Dominus: Cumque compleveris dies tuos, ut vadas ad patres tuos, suscitabo semen [Col. 0128A] tuum post te, quod erit filius tuus, et stabiliam regnum ejus usque in sempiternum. Ipse aedificabit mihi domum, et ego firmabo solium ejus in aeternum. Ego ero illi in patrem, et ipse erit mihi in filium: misericordiam autem meam non auferam ab eo, sicut ab illo qui ante te fuit. Et stabiliam eum in domo mea; et in regno meo usque in sempiternum: et thronus ejus erit firmissimus in perpetuum (I Paral. XVII). Haec omnia quisquis in Salomone putat esse completa, errat. Nam qualiter intelligi potest in Salomone, quod dictum est: Postquam cum patribus tuis dormieris, suscitabo semen tuum post te, quod erit de filiis tuis, et stabiliam regnum ejus? Nunquid hoc de Salomone creditur prophetatum? Minime. Ille enim, patre vivente, regnare coepit: nam hic dicitur: [Col. 0128B] quia cum completi fuerint dies tui, et dormieris cum patribus tuis, suscitabo tibi semen. Ex quo intelligitur, alium esse promissum, qui non ante mortem David, sed post mortem ejus praenuntiatus fuerat suscitandus. Christus est itaque verus Rex, qui de semine David secundum carnem nasciturus prophetatur; qui etiam Deo Patri aedificavit domum, scilicet sanctam Ecclesiam, quam ipse de antiqui hostis servitute sanctissimi corporis et sanguinis sui pretio misericorditer redemit, et in qua per suos conformes sibi ministros, eidem Deo Patri acceptabiles pro humani generis salute hostias, secundum quod Pontifex factus est in aeternum offerre quotidie non desistit.

Ne ergo dubitetis, ita esse ut dicitur, o Judaei, [Col. 0128C] hortor vos, ut sollicite audiatis quam aperte hoc ipsum Deus Pater per Jeremiam prophetam praenuntiat, dicens: Ecce dies veniunt, dicit Dominus: et suscitabo David germen justum, et regnabit rex, et sapiens erit; et faciet judicium et justitiam in terra . . . et hoc est nomen, quod vocabunt eum, Dominus scilicet justus noster (Jer. XXIII). Iste est igitur germen, quod David, cum dormierit cum patribus suis, a Deo Patre promittitur. Est ergo germen justum Deo Patri Verbum semper coaeternum, in tempore autem ex Maria virgine, quae de semine David originem duxit, sine peccato caro factum.

Inter haec autem moneo vos, o Judaei, ut sollicita intentione vos ipsos praeparetis ad audienda tam [Col. 0128D] verissima de Christo, quod cum Deo Patre et Spiritu sancto unus et verus Deus sit, prophetarum oracula. Ait enim Isaias propheta, vir scilicet urbanae elegantiae, praeditus sanctitate, verax in sermone, cui omnino non potestis contradicere: Egredietur virga de radice Jesse, et flos de radice ejus ascendet. Et requiescet super eum Spiritus Domini: spiritus sapientiae et intellectus, spiritus consilii et fortitudinis, spiritus scientiae et pietatis, et replebit eum spiritus timoris Domini (Isa. XI). Haec virga de radice Jesse egressa, Virgo est Maria de radice ejus exorta, quae genuit florem, Dominum videlicet Salvatorem. Unde et ipse in Cantico spiritalis amoris de se ipso ait: Ego flos campi, et lilium convallium (Cant. II). Bene florem se Christus nominat, qui [Col. 0129A] dum spinas peccatorum eradicat, mentem sponsae, id est sanctae animae, et pulchritudine justitiae suae exornat, et naribus cordis dum coeleste desiderium applicat, interiora animae quasi odore reficit et refecillat.

Iterum, o Judaei, ea quae superius Jeremias in sermone Domini dixit, ad memoriam reducamus; ut ex omni parte catholica fides roboretur, et vos, qui usque hodie Christum negatis, in omnibus victos esse ostendamus. Regnabit, inquit; rex, Dei scilicet et Virginis Filius, et sapiens erit (Jer. XXV). Hic rex in Apocalypsi secundum Joannem evangelistam habet in vestimento et in femore suo scriptum: Rex regum et Dominus dominantium (Apoc. XIX). Non solum itaque rex est, sed etiam Rex regum et [Col. 0129B] Dominus dominantium. Unde ipse in libro Proverbiorum Salomonis loquitur, dicens: Per me reges regnant, et legum conditores justa decernunt. Per me principes imperant, et potentes justitiam decernunt (Prov. VIII). Nullus procul dubio unquam sine ipso regnum acquisivit; quia sicut per ipsum Deus Pater omnia creavit, ita etiam per ipsum omnia quae in coelis, in terris, in mari, et in omnibus abyssis sunt, gubernat, continet et regit. Quod etiam secundum quod de Virgine natus est, vere Rex sit; ipse in psalmo hoc asserit, ubi ait: Ego autem constitutus sum Rex ab eo, videlicet a Deo Patre, super Sion montem sanctum ejus (Psal. II); id est super sanctam Ecclesiam, quam ipse suo pretiosissimo [Col. 0129C] sanguine de manu inimici redemit: praedicans praeceptum ejus (ibid.), id est sanctum Evangelium. Ipse quippe potenter illam ac misericorditer per piissimam passionem et sanctam crucem suam a damnatione perpetua eripuit; ipse per se et devotos sibi ministros sine intermissione diligentissime eam regit.

Interea moneo vos, o Judaei, ut Veteris ac Novi Testamenti auctoritates, quas ad catholicam fidem confirmandam, et vestram insanam disputationem superandam proferimus, non negligenter, sed prudenter audiatis. Gratanter quippe, imo gratantissime sanctarum Ecclesiarum testimonia debetis audire, quae pro catholicae fidei defensione et vestra correctione nos cognoscitis proferre. Iterum de [Col. 0129D] aeterno rege Jesu Christo, quid Deus Pater per Jeremiam prophetam superius dixerit, exponendo prosequamur, ut verum Deum illum ex coaeterna ejusdem Dei Patris sui divinitatis natura, et verum hominem ex Virginis matris carnis substantia, vobis adhuc dubitantibus, veraciter demonstraremus. Regnabit, inquit, rex, et sapiens erit (Jer. XXV). Quod autem de futuro tempore dicitur, regnabit, secundum humanitatem intelligendum est. Ipse, ut jam saepe dictum est, quem Deus Pater ante omnem creaturam ex se ipso genuit; ipse pro humani generis redemptione ex Virginis matris substantia sine peccato humanitatem nostram temporaliter suscepit, in qua eum Deus Pater supra omne, quod per ipsum creavit, regem constituit. Huic simile [Col. 0130A] est, o Judaei, quod Gabriel angelus semper virgini Mariae de eodem aeterno Rege praenuntiavit, dicens: Ave, Maria, gratia plena; Dominus tecum: Benedicta tu inter mulieres (Luc. I). Et adjecit: Ne timeas Maria, invenisti enim gratiam apud Dominum: ecce concipies in utero, et paries Filium, et vocabis nomen ejus Jesum (ibid.). Jesus Salvator sive salutaris dicitur: Ipse enim salvum faciet populum suum (Matth. I), sive ex circumcisione, sive ex praeputio, in uno ovili sub uno pastore; sub se ipso videlicet, qui est verus pastor omnium fidelium. Sequitur: Hic erit magnus, et Filius Altissimi vocabitur (Luc. I). Notandum, quia Joannes Baptista fuit magnus coram Domino; hic autem, scilicet Dei Filius, magnus est, ut Deus et Dei Filius: Joannes [Col. 0130B] fuit magnus merito abstinentiae, quia vinum et siceram non bibit (ibid.); hic vero magnus potentia, quia cum peccatoribus comedit, et a peccatis eos mundavit.

Ut mihi videtur, o infelices, imo infelicissimi Judaei, corda vestra lapidum duritiam imitantur, quae nec legis testimoniis a suae incredulitatis malitia temperantur, nec prophetarum auctoritatibus ad suscipiendam veram fidem emolliuntur. Non ergo ut homines rationis capaces ad veram vitam, sed, amissa ratione, ut bruta animalia ad aeternam mortem tenditis; dum nec legis et prophetarum tot verissimis testimoniis, Christo quod verus Dei et Virginis Filius sit, testimonium perhibentibus, [Col. 0130C] fidem accommodatis; nec scandalum crucis illius a cordibus vestris expellere vultis. Sed quia, ut dixi, nunc usque ad damnationem vestram praeconiis veritatis irreverenter resistere praesumpsistis; moneo vos, ut ea quae Gabriel angelus de ejusdem Redemptoris nostri nativitate, ejusque virtutibus semper virgini Mariae genitrici illius superius nuntiavit, humiliter ac solerter audiatis. Nam etsi hactenus prophetarum dictis credere renuistis, Gabrielis angeli oraculo contradicere omnino non potestis.

Ait enim: Ecce concipies in utero, et paries Filium, et vocabis nomen ejus Jesum. Hic erit magnus, et Filius Altissimi vocabitur. Advertite, o miseri, quia Gabriel angelus his verbis manifestissime Dominum Jesum, id est Salvatorem nostrum et verum Dei [Col. 0130D] Patris, et verum hominis Matris Filium praedicat. Ecce, inquit, concipies in utero, et paries Filium. Agnoscite, o Judaei, Christum verum hominem veram de carne Virginis assumpsisse substantiam carnis. Sequitur: Hic erit magnus, et Filius Altissimi vocabitur. Revera magnus, de quo Propheta gratulabundus praedixit in psalmo: Magnus, inquit, Dominus, et laudabilis nimis; et magnitudinis ejus non est finis (Psal. XLVII). Ad ea quae interrogo, o Judaei, volo ut respondeatis mihi. Ecce audistis, quia secundum humanitatem, naturalem de Virgine matre assumpsit substantiam carnis. Dicite ergo, quis est ille Altissimus, cujus humani generis Redemptor vocitandus dicitur filius? Ipse est procul dubio quem propheta gratulabundus, ac totis visceribus [Col. 0131A] exsultans laudat in psalmo, dicens: Confitebor Domino secundum justitiam ejus: et psallam nomini Domini Altissimi (Psal. VII). Et iterum: Bonum est confiteri Domino, et psallere nomini tuo, Altissime (Psal. XCI). Et alibi: Tu Dominus Altissimus super omnem terram: nimis exaltatus es super omnes deos (Psal. XCVI). Est itaque Dominus noster Jesus Christus, testimonio Gabrielis angeli, Dei Patris Altissimi Filius ab eodem Patre ante omnia saecula genitus. Ipsum ergo, o Judaei, quem usque hodie polluto ore et obstinato corde negatis, Deum verum esse credite de Deo vero, et aeterno Patri Filium semper esse coaeternum. Quod autem in futuro tempore dicitur: Hic erit magnus, et Filius Altissimi vocabitur, non ita intelligendum putetis, [Col. 0131B] quod Dominus noster Jesus Christus ante partum semper virginis Mariae non fuerit; sed ita hoc potius dictum intelligite, ut ait venerabilis presbyter Beda, quia potentiam divinae majestatis, quam Dei Filius aeternaliter habuit, hanc idem homo natus ex tempore accepit, ut una in duabus naturis persona esset mediatoris ac redemptoris nostri.

Iterum, o Judaei, ut in omnibus vos victos esse cognoscatis, moneo, ut quae Gabriel angelus de eodem aeterno rege Jesu Christo ad eruditionem nostram, imo totius Ecclesiae, subjungit, patienter audiatis: Et dabit illi Dominus Deus sedem David patris ejus: et regnabit in domo Jacob in aeternum; et regni ejus non erit finis (Luc. I). Ac si apertius [Col. 0131C] diceret: Regnabit in praesenti, ut vera vita suorum corda per gratiam inhabitans; et regnabit in futuro de exsilio fideles suos ad gloriam vocans. Et ut ait Isaias: Pacis regni ejus non erit finis (Isa. IX). Unde Psalmista exsultans, dicebat: Beati, qui habitant in domo tua, Domine: in saecula saeculorum laudabunt te (Psal. LXXXIII). Haec procul dubio Gabrielis angeli verba super mel et favum sunt fidelibus dulciora; ideoque ad memoriam saepius reducenda. Dabit illi Dominus Deus sedem David patris ejus, id est Israeliticam plebem, cui David et filii ejus temporalis regni gubernacula praebuerunt. Hoc regnum spirituale datum est Christo, quando est dispositum a Deo Patre, ut de semine David incarnaretur, qui illam gentem in perpetuum vocaret [Col. 0131D] regnum. Et non solum in unam gentem Judaeorum, sed etiam regnabit in domo Jacob in aeternum, hoc est in tota Ecclesia, quae per fidem et confessionem ejusdem Domini nostri Jesu Christi ad patriarcharum pertinet sortem; sive in illis qui de patriarcharum progenie nati, sive in his qui de oleastro excisi, id est de gentilitate generati et in bonam olivam insiti, id est in adoptionem filiorum Dei per gratiam suscepti. Haec nimirum Gabrielis angeli verba non sunt oblivioni tradenda, sed affectu spiritualis dilectionis amplectenda. Ista quippe dulcissima, ac coelestis nuntii verissima oracula audientium mentes laetificant, et dum magis ac magis ad memoriam reducuntur, majorem in cordibus fidelium aeternae sapientiae dulcedinem generant. [Col. 0132A] Iterum si placet, o Judaei, supradictum angeli de Christo testimonium ad memoriam reducatur, ut duritia cordium vestrorum ad suscipiendam veram fidem aliquatenus emolliatur. Et dabit illi Dominus Deus, inquit, sedem David patris ejus: et regnabit in domo Jacob in aeternum, et regni ejus non erit finis. Sedem David, ut supradictum est, regnum Israeliticae plebis appellat, quod suo tempore David, jubente pariter et jubente Domino, fideli devotione gubernavit. Dedit ergo Deus Pater Domino nostro Jesu Christo sedem David patris ejus, quando hunc de genere David incarnari pro nobis disposuit, ut populum, quem David temporali imperio rexit, ipse gratia spirituali ad aeternum proveheret regnum. De quo Apostolus ait: Qui eruit [Col. 0132B] nos de potestate tenebrarum, et transtulit in regnum Filii charitatis suae (Coloss. I). Hinc est etiam, quod idem Judaicus populus divino admonitus instinctu, cum ille Dei Virginisque Filius pro totius humani generis salute passurus, Jerosolymam properaret, in ejus laudem gaudens decantabat, dicens: Benedictus qui venit in nomine Domini, Rex Israel (Joan. XII). Sequitur: Et regnabit in domo Jacob in aeternum, et regni ejus non erit finis (Luc. I). Regnat quippe Redemptor noster Jesus Christus in domo Jacob, ut supra dictum est, id est in sancta Ecclesia; in illis videlicet, qui de patriarcharum stirpe carnis originem duxerunt, sive in illis qui de aliis nationibus carnaliter editi, spiritali lavacro [Col. 0132C] sunt in Christo renati: in qua domo, id est in sancta Ecclesia regnabit in aeternum. Et regni ejus, inquit angelus, non erit finis. Regnat quippe Deus et homo Jesus Christus in domo Jacob, id est in praesenti Ecclesia, cum electorum corda per fidem et dilectionem suam inhabitans regit, atque ad percipienda supernae retributionis dona divina protectione gubernat. Regnabit in futuro, cum eosdem finito statu temporalis exsilii ad habitationem patriae coelestis introducit. In qua domo, hoc est in coelesti patria, ejus praesenti visione semper admoniti, nil aliud agere, quam ejus vacare laudibus gaudent.

Interea moneo vos, o Judaei, ut diligenter ac suaviter audiatis verba, quae beatissima semper Virgo [Col. 0132D] Maria nuntianti sibi angelo respondit. Ideo dixi semper virgo, quia ante partum, et in partu, et post partum virgo permansit. Nam et vos idcirco eam summo affectu diligere, summa veneratione honorare deberetis, quia ex progenie Abrahae descendit, et Dei omnipotentis Filium genuit, atque post partum inviolata permansit. Hoc si bene et pie intelligitis, aperte cognoscetis, qua post Christum decus est et honor totius vestri generis. Hanc procul dubio rosam Deus Pater de stirpe David elegit, ex qua dilectissimum Filium suum pro humani generis salute carnem suscipere voluit. Quamvis haec sanctissima Virgo ex regali prosapia originem duxerit, summum tamen humilitatis et innocentiae gradum moribus tenuit, ideoque indubitanter super [Col. 0133A] omnes mulieres sublimari meruit. Sed jam quid haec sanctissima Virgo, quae omni vita sua in virginitate perseverare proposuerat, angelo sibi filium nasciturum de Spiritu sancto conceptum evangelizante respondit, o Judaei, in commune audiamus. Quomodo, inquit, fiet istud, quoniam virum non cognosco (ibid.)? Cum Sara de promissione Dei risit, et Maria angelo sibi filium promittenti, dixit, quomodo fiet istud, quoniam virum non cognosco, cur non fiunt mutae sicut Zacharias? Ideo videlicet, quia Sara et Maria non dubitant faciendum quod promittitur, sed requirunt quomodo fiat. Zacharias vero, qui negat se scire, negat se credere, et alium auctorem fidei suae quaerit, et ideo signum tacendi accepit; quia signa non fidelibus sed infidelibus [Col. 0133B] dantur. Liquet ergo quod beatissima virgo Maria faciendum credidit, quae, quomodo fiat, quaerit. Quomodo fiet istud, quoniam virum non cognosco? Ac si apertius diceret: Quomodo fiet ut concipiam, quae in virginitate permanere disposui? Legerat enim, nec dubitabat virginem parituram: sciebat etiam, quod compleri oportebat, quod ab angelo praenuntiabatur, sed quia quomodo fieret non legerat, nec ab angelo audierat, quo ordine impleri debeat, requirit; quia hoc mysterium a saeculis absconditum, a prophetis non praedictum, angelo est reservatum; quia Isaias propheta, qui hoc praedixit, videlicet quod virgo in utero conciperet, et filium pareret, apertius non expressit, quo ordine fieret.

[Col. 0133C] Hoc loco attentius moneo vos, o Judaei, ut non pigeat vos, imo placeat vobis audire ea quae Gabriel angelus respondit semper virgini Mariae de Christi nativitate. Nunc usque legis et prophetarum testimonia audire respuistis, et idcirco vos Deo et legi reos exhibuistis. Testimonium ergo angeli diligenter auscultate, et de Christo quod verus Deus et verus homo sit, deinceps nolite dubitare. Certe etsi sanctorum prophetarum testimoniis contradicere ad damnationem vestram hactenus praesumpsistis, Gabrielis angeli testimonio contradicere nequaquam potestis. O insipientes et maligni! nescitis quia juxta Salomonis vocem, non est sapientia, non est scientia, non est prudentia, non est consilium contra Deum (Prov. XXI)? Quid ergo superbit terra et cinis [Col. 0133D] (Eccli. X)? Qui enim estis vos, qui veneno malitiae patrum vestrorum crapulati, ori Domini contradicitis, ejusque consilium, quod firmiter ante omnia saecula et absque ulla retractione statuit perficiendum (quod minime facere potestis) dissipare contenditis? Quia igitur Deo qui vocat ea quae non sunt, tanquam ea quae sunt (Rom. IV), superbe repugnatis; ejusque Spiritui sancto, qui per os sanctorum prophetarum a saeculis et generationibus hanc Filii Dei et hominis Jesu Christi nativitatem futuram praedixit, ausu perverso resistitis; absque dubio non ad vitam, sed ad aeternam damnationem properatis. Tandem moneo vos ut beatissimae virgini Mariae interroganti, quo ordine sine virili amplexu [Col. 0134A] filium generaret, et post partum virgo permaneret, quid coelestis nuntius respondit, reverenter audiatis, et deinceps per omnia victos vos esse cognoscatis, nec tam perspicuae veritati ultra resistere praesumatis.

Spiritus sanctus, inquit, superveniet in te, et virtus Altissimi obumbrabit tibi. Notandum quia Spiritus sanctus nomen est omnis gratiae, quae a Deo inspiratur. Superveniens ergo Spiritus sanctus in Virginem, et mentem illius a sorde vitiorum castificavit, ut coelesti digna esset partu, et in utero ejus sanctum ac venerabile corpus nostri Redemptoris, sui sola operatione creavit, id est nullo virili intervenienti attactu carnem de carne Virginis, sacrosanctam de intemerata formavit. Obumbrabit autem [Col. 0134B] beatae Mariae semper virgini virtus Altissimi, quia Spiritus sanctus cor illius eum implevit, ab omni aestu concupiscentiae carnalis temperavit. Emundavit etiam illam a desideriis temporalibus, ac donis coelestibus mentem, simul illius consecravit et corpus. Sequitur: Ideoque et quod nascetur ex te sanctum, vocabitur Filius Dei. (Luc. I) Ac si coelestis nuntius apertius diceret, quia de sancti Spiritus sanctificatione concipies, o virgo Maria, sanctum erit quod paries, et virginitatem non amittes. Omnes nos in iniquitatibus concipimur, et in delictis nascimur. Quotquot autem, donante Deo, ad vitam praeordinati sumus aeternam, ex aqua et Spiritu sancto renascimur. Solus vero Redemptor noster pro nobis incarnari dignatus, mox sanctus natus est, quia [Col. 0134C] sine iniquitate conceptus est.

Possumus sane in eo quod dicitur, et virtus Altissimi obumbrabit tibi, venerabili Beda docente, altius de sacramento Dominicae incarnationis aliquid intelligere. Obumbrari enim nobis dicimus, cum fervente meridiano sole arborem mediam vel aliud quodlibet umbraculi genus inter nos et solem opponimus, quo ardorem ejus nobis vel lucem tolerabiliorem reddamus. Redemptor igitur noster non immerito solis luce vel ardore designatur, qui nos et scientia veritatis illustrat, et amore suae dulcedinis inflammat. Unde ipse per prophetam dixit: Vobis autem timentibus nomen meum orietur Sol justitiae (Malach. IV). Cujus videlicet solis radios [Col. 0134D] beatissima Virgo Maria suscepit, quando Dominum concepit. Sed idem Sol, id est divinitas Redemptoris nostri, tegmine se humanae naturae, quasi umbraculo quodam obtexit, qua mediante, Virginis eum viscera ferre potuissent, sicque virtus ei Altissimi obumbrabit, dum divina Christi potentia et eam praesentialiter implevit, et ut capi ab illa posset, substantia se nostrae fragilitatis operuit.

Dedit ergo Deus Pater, o Judaei, Domino nostro Jesu Christo sedem David patris ejus, et regnat in domo Jacob, id est in sancta Ecclesia, quae, ut dictum est, per fidem ejusdem Dei et hominis Jesu Christi ad patriarcharum pertinet sortem, sive in eis, qui de iisdem patriarchis carne originem duxerunt, sive in nobis, qui de aliis nationibus carnaliter [Col. 0135A] editi, spiritali lavacro sumus in Christo renati. In aeternum, id est in praesenti exsilio sive in coelo. Verum ergo, imo verissimum est testimonium, quod superius Deus Pater per Jeremiam prophetam de eodem dilectissimo Filio suo testatus est, dicens: Regnabit Rex et sapiens erit; et faciet judicium et justitiam in terra (Jer. XXIII).



§ V.

Christus rex Virginis filius, non solum sapiens, sed et quod gloriosius est, vera est sapientia, quam Deus Pater ex se ipso genuit ante omnia saecula, per quam creavit, continet et regit universa. Etsi sapientia, Filius, et non Filia, nominandus. Adducitur Joannis et pulchrum Fulgentii testimonium. Non creatus sed genitus asserit Salomon. David pulchre testatur, Christum verum Deum et verum hominem esse; ex quibus concludit Judaeos falsitatis filios. Per Osee prophetam de eis conqueritur, memorans aeterni Patris et Christi erga Judaeos [Col. 0135B] clementiam. Adducit Deuteronomii sententiam ad eorum reprehensionem. Declarat ex Sapientiae libro eorum venenosas cogitationes, ac sacrilegas operationes, quas malitiose adversus Christum adinvenerunt. Commendat Sapientiae librum. Consulit, etsi eorum praedecessores in infernum demersi sint, laborare, ut aeternam vitam adipisci possint, ut non sine honore sit eorum senectus.

Volo scire, o Judaei, qui vos Testamenti Veteris libros scire dicitis, quid de hujus aeterni Regis sapientia in eisdem intelligitis. Ne erubescatis, moneo, in medium proferre quod in eisdem libris de illo legistis, ut agnita veritate quae ipse est, ipsum cum Deo Patre et Spiritu sancto nobiscum unum et verum Deum fideliter mereamini adorare. Prius tamen oportet vos scire, quia sacrae Veteris [Col. 0135C] Testamenti scripturae non ad litteram, sed spiritualiter sunt intelligendae. Littera enim occidit, spiritus autem vivificat (II Cor. III.) Praeterea vos scire oportet quia, dum legem carnaliter observatis, nequaquam illam spiritaliter intelligere potestis. Multum etiam vobis ad intelligendum spiritaliter Vetus Testamentum nocet, quod mentem vestram malitiae et nequitiae pravitas possidet. Nam quomodo potestis bona loqui, cum sitis mali? Unde etiam Salomon [(32) 1Kb] ait: In malevolam animam non introibit sapientia, neque habitabit in corpore subdito peccatis (Sap. I). Pro certo itaque habeatis quia nisi prius lapideam a cordibus vestris incredulitatis duritiam expuleritis, et per sacri [Col. 0135D] fontis uterum renovati sanctam Trinitatem, Patrem videlicet et Filium et Spiritum sanctum, unum esse naturalem et verum Deum credideritis, nequaquam spiritaliter Veteris Testamenti libros intelligere poteritis. Sed quia partim imperitia, partim malitia, partim incredulitatis pertinacia, spiritalis intelligentiae cognitionem non habetis, imo (quod est gravius) exigentibus culpis illam amisistis, ego, Dei gratia me praeveniente, subsequente et comitante, sanctarum Veteris ac Novi Testamenti scripturarum sensus juxta auctoritatem Catholicorum virorum qualicunque modulo vobis libenter exponam, ut relicta Judaicae superstitionis perfidia, verum Deum [Col. 0136A] esse et verum hominem Christum credentes, cum Ecclesiae filiis ad electorum mereamini pertinere sortem.

Iterum ergo supradictum Dei Patris testimonium, quod de Jesu Christo Filio suo per Jeremiam prophetam superius perhibuit, ad memoriam reducamus, ut vos per omnia, o Judaei, victos esse ostendamus: Regnabit, inquit, Rex, et sapiens erit (Jer. XXIII.) Revera Rex iste, rex sapiens, imo sapientissimus est, quia ipse est Sapientia Dei Patris, quae de se loquitur in Proverbiis Salomonis: Ego ex ore Altissimi prodivi primogenita ante omnem creaturam (Eccli. XXIV). Ego, inquit, Sapientia habito in consilio et eruditis intersum cogitationibus. Meum est consilium et aequitas, mea est prudentia, [Col. 0136B] mea est fortitudo. Mecum sunt divitiae et gloria, opes superbae et justitia. Melior est fructus meus auro et lapide pretioso, et genimina mea argento electo. In viis justitiae ambulo, in medio semitarum judicii, ut ditem diligentes me, et thesauros eorum repleam. Dominus possedit me in initio viarum suarum, antequam quidquam faceret a principio. Ab aeterno ordinata sum, et ex antiquis antequam terra fieret. Necdum erant abyssi et ego jam concepta eram; necdum fontes aquarum eruperant; necdum montes gravi mole constiterant; ante colles ego parturiebar; adhuc terram non fecerat, et flumina et cardines orbis terrae. Quando praeparabat coelos aderam, quando certa lege et gyro vallabat abyssos: quando aethera firmabat sursum, et librabat fontes [Col. 0136C] aquarum: quando circumdabat mari terminum suum, et legem ponebat aquis, ne transirent fines suos: quando appendebat fundamenta terrae, cum eo eram cuncta componens; et delectabar per singulos dies, ludens coram eo omni tempore. Ludens, dico, in orbe terrarum; et deliciae meae esse cum filiis hominum (Prov. VIII).

Si diligenter itaque, o Judaei, ad ea quae praedicta sunt cor apponitis, aperte et absque ulla ambiguitate cognoscitis, quia rex iste, Dei scilicet et Virginis Filius, non solum sapiens, sed quod est gloriosius, ispe est vera Sapientia, quam Deus Pater ex se ipso genuit ante omnia saecula, et per quam creavit, continet et regit universa. De angelis, ut ait B. Isidorus in primo libro Sententiarum, [Col. 0136D] (cap. 10) dictum est: Prior omnium creata est Sapientia (Eccli. I). Sapientia autem Dei Patris, quae Christus est, non est creata, sed ineffabiliter ante mundi constitutionem ex Deo Patre genita; per quam ipse Conditor et rector omnium saeculorum ex nihilo creavit omnia. De hac aeterna Sapientia, quae non est creata, sed aeternaliter genita, quae Christus est, Jesus filius Sirach Jerosolymita nepos Jesu Sacerdotis magni in capite libri sui, quem Ecclesiasticum vocamus, sic ait: Omnis sapientia a Domino Deo est, et cum illo fuit semper, et est ante aevum (Eccli. I). Et post pauca: Sapientiam [Col. 0137A] Dei praecedentem omnia quis investigavit? (ibid.). Et iterum: Radix sapientiae cui revelata est, et astutias illius quis agnovit? (ibid.). Quia, videlicet nec homo in terra, nec in coelo angelus ad plenum scire potest, qualiter radix sapientiae praecedens omnia, quae Christus est, ante omnia saecula ex Deo Patre sit genita. Omnia enim cum Deo Patre et Spiritu sancto penetrat, continet et gubernat. Est enim in illa (ut in libro Sapientiae legitur (cap. VII), spiritus intelligentiae, sanctus, unicus, multiplex, subtilis, mobilis, discretus, incoinquinatus, certus, suavis, amans bonum, acutus, qui nihil inhibet bene fieri, humanus, benignus, stabilis, securus, omnem habens virtutem, omnia prospiciens, et qui capit omnes spiritus, intelligibilis, mundus. Omnibus [Col. 0137B] enim mobilibus mobilior est sapientia; attingit autem ubique propter suam munditiam. Vapor est enim virtutis Dei, et emanatio quaedam est claritatis omnipotentis Dei sincera; et ideo nihil inquinatum in illam incurrit. Candor est enim lucis aeternae, et speculum sine macula Dei majestatis, et imago bonitatis illius. Et cum sit una, omnia potest; et permanens in se, omnia innovat; et per nationes in animas sanctas se transferens, amicos Dei et prophetas constituit.

Quid ad haec dicitis, o Judaei? Quid ad supradicta respondetis? Tot sibi verissimis testibus indubitanter concordantibus; tot sibi auctoritatibus Veteris ac Novi Testamenti veraciter convenientibus; tot sibi apostolorum et evangelistarum praeconiis, [Col. 0137C] quod Christus verus Deus et verus homo est, firmiter asserentibus, est ne incredulitas omnino expulsa a cordibus vestris? an adhuc caecitate diuturnae malitiae vestrae praepediti, veritati, quae Christus est, resistere contumaciter disponitis? Certe diu est, quod jam tot verissimis disputationibus superati, tot authenticis rationibus convicti, superstitionem Judaicae observationis, quae olim in Christo finem accepisse cognovistis, a cordibus vestris debueratis expellere, et Christum verum esse Deum et verum hominem credere, sine quo ad Deum Patrem nullatenus potestis pertingere. Nolo vos, o Judaei, tam facile oblivioni tradere, quae iste sapientissimus rex, Dei scilicet et Virginis Filius, [Col. 0137D] superius in Proverbiis Salomonis de se ait: Ego ex ore Altissimi prodivi primogenita ante omnem creaturam (ibid.). Christus ergo naturaliter Dei Patris est Sapientia, et ex ore ejusdem altissimi Patris sui prodivit primogenitus ante omnem creaturam, per quem ipse Deus Pater ex nihilo creavit omnia. Forte dicitis, o Judaei; si Christus Dei Sapientia est, quare vocatur Filius, et non filia? Ad quod nos respondemus, quod duabus ex causis Filius vocatur et non filia. Prima videlicet, quia honorabilius est nomen Filii, quam filiae. Secunda, quia non in persona filiae, sed in persona Filii dignatus est nasci de Virgine.

Haec itaque verissima ac dulcissima Filii Dei verba ad nostram fidem confirmandam, et vestram [Col. 0138A] adamantinam perfidiam superandam, o Judaei, iterum iterumque sunt replicanda. Ego, inquit, ex ore Altissimi prodivi primogenita ante omnem creaturam. Diligenter attendite, o Judaei, ut ab hac sanctissima ac profundissima lectione non recedatis vacui. In hoc ergo quod Dei Sapientia quae Christus est, dicit, se ex ore Altissimi prodire, ostendit, se naturaliter unius ejusdemque substantiae esse cum Patre. In hoc vero quod subjungit, primogenita ante omnem creaturam, demonstrat se ab aeterno cum Deo Patre fuisse, et non creatam, sed creatricem esse. Hoc etiam B. Joannes evangelista in initio hujus sermonis de Christo, qui vere Sapientia Dei est, affirmat, dicens: In principio erat Verbum, et Verbum erat apud Deum, et Deus erat Verbum. [Col. 0138B] (Joann. I). Ac si apertius diceret: Christus Dei Filius in principio, id est in Deo Patre, qui est principium sine principio, erat Verbum; et illud Verbum erat apud eumdem Deum Patrem suum, qui eum genuit ex se ipso; et Deus erat Verbum: et uterque, scilicet Deus Pater et Deus Verbum, non erant duo dii, sed naturaliter unus et verus Deus. Hoc erat in principio apud Deum. Omnia per ipsum facta sunt, et sine ipso factum est nihil.

Manifestissime patet, o Judaei, hoc Verbum, quod in principio erat, et apud Deum erat, et Deus erat, et per quod Deus Pater fecit omnia, et sine quo factum est nihil, non esse creaturam, ut vos irreverenter dicitis, sed Creatorem. Diligenter itaque audite, o Judaei, veritatis verba, ut Christum, qui [Col. 0138C] veracissima veritas est, cum Deo Patre et Spiritu sancto unum naturaliter Deum credentes, ad aeterna possitis pertingere gaudia. Certissime ergo credite quia Deus Pater hoc Verbum non creavit nec fecit, sed ex sua naturaliter essentia genuit, per quod omnia ex nihilo creavit. Nequaquam per ipsum Deus Pater omnia creasset, si creatura esset. Sed si forte meis salutaribus monitis non vultis praebere assensum, saltem B. Fulgentium audite episcopum, virum scilicet sapientia et sanctitate praeclarum, exemplar bonorum operum, in Christi Ecclesia constitutum, et de Verbi aeternitate, quod Christus est, non proterva, sed benigna mente illius suscipite testimonium.

»Est, inquit, hoc Verbum, quod Deus Pater ab [Col. 0138D] aeterno genuit ex seipso, non quod desit prolatum, sed quod permanet natum. Non transitorium, sed aeternum; non factum ab aeterno Patre, sed genitum; non solum genitum, sed etiam unigenitum. Unum quippe Verbum Deus Pater, ut dictum est, genuit de seipso, per quod omnia creavit ex nihilo. In hoc igitur quod Deus Pater per illud Verbum omnia fecit, ostenditur quia ipse non fecit Verbum, sed genuit. Illud ergo Verbum de Deo Deus est, de Creatore Creator est: unde in se naturaliter habet esse. quod Pater est. Natus est itaque de Patre Deo Filius Deus, alter in persona, non alius in natura. Est itaque Filius semper cum Patre, semper de Patre, semper in Patre; semper apud Patrem, cum quo illi una est naturalis immensitas; semper cum Patre [Col. 0139A] cum quo illi una est naturalis aeternitas; semper de Patre, de quo illi est naturaliter aeterna nativitas; semper in Patre, cum quo illi est una naturaliter aequalis divinitas.«

Interea vos moneo, o Judaei, ut hoc verissimum de Christi aeternitate ac divinitate testimonium a B. Fulgentio prolatum, non dormitando in mentis malitia negligenter vel pigre audiatis, sed vigilando, credendo et amando, attentius illud pro salute vestra animo recondatis. Est itaque, ut supra dictum est, semper in Patre Filius, in Deo Deus. Est alter quidem ille, qui Pater est, alter, qui Filius est. Neuter tamen alter Deus, quia et Pater et Filius unus est Deus. Quapropter quando de Patre Deo, et Filio Deo nascitur sermo, digne dicimus alterum [Col. 0139B] esse Patrem, et alterum Filium, et nihilominus digne dicimus unum Deum esse Patrem et Filium. Cum enim dicimus alterum esse Patrem et alterum Filium, discretas personas Genitoris Genitique monstramus; cum vero dicimus unum Deum esse Patrem et Filium, ipsam unam naturam indiscretae divinitatis ostendimus. Altera est ergo persona Genitoris et Geniti; sed una est natura Genitoris et Geniti?

Nolo, o Judaei, ut ea quae B. Fulgentio de Christi aeternitate et divinitate docente, audistis, facile oblivioni tradatis; sed memoriter ad eruditionem vestram semper teneatis. Ait enim: »Unum quippe Verbum Deus Pater genuit ex seipso, per quod omnia creavit ex nihilo.« Et adjecit: »Illud Verbum de Deo Deus est, de Creatore Creator est. Natus [Col. 0139C] est itaque de Patre Deo Filius Deus, alter in persona, non alius in natura. Est etiam semper apud Patrem, semper cum Patre.« Hoc etiam B. Joannes evangelista testatur, dicens: In principio erat Verbum, et Verbum erat apud Deum, et Deus erat Verbum (Joan. I).

Quid ad haec dicitis? quid respondetis, o Judaei? quid objicitis? Ecce quam veraciter conveniunt sibi testes veritatis. Ecce quam efficaciter convincunt falsa argumenta vestrae disputationis, verissimis testimoniis catholicam fidem corroborant, et vestrae objectionis assertionem frustratam insinuant. Verissima ex Veteris ac Novi Testamenti libris testimonia proferunt, quibus vos indubitanter [Col. 0139D] filios falsitatis esse ostendunt, Catholicae Ecclesiae fidem omnimodis confirmant, et superstitionis vestrae perfidiam, o Judaei, ex toto evacuant. Vos polluto ore et infido corde dicitis, o infelices Judaei, quia Christus non est a Deo Patre genitus, sed creatus. Ille autem, qui veraciter Dei Patris Sapientia est, de seipso testatur, dicens: Ego ex ore Altissimi prodivi primogenita ante omnem creaturam (Eccli. XIV). Notate diligenter, quia non dixit primo creata, sed primogenita ante omnem creaturam. Manifeste itaque apparet quia Sapientia, quam Deus Pater non ex alia materia nec inter caeteras creaturas creavit, sed ex se ipso ante omnem creaturam genuit, non est creata, sed creatrix. Quod ipse Dei Filius, qui vere est haec Sapientia Dei Patris, de qua loquimur, [Col. 0140A] in eisdem Proverbiis testatur, dicens: Quando Deus appendebat fundamenta terrae. Cum eo eram cuncta componens, et delectabar per singulos dies, ludens coram eo omni tempore (Prov. VIII). Cum enim Dei Sapientia, quae Christus est, non facta nec creata, sed ante omnem creaturam genita, se dicit cum Deo Patre cuncta componere, id est creare et ordinare, et coram eo ludere omni tempore, patet procul dubio ipsam non creari, sed cum Deo Patre cuncta creasse.

Testimonium etiam Dei Patris, o infelices Judaei, in oppositione vestra mentitos vos esse comprobat, dum Christum, quem non Creatorem, sed creaturam asseritis, verum Deum et verum hominem per Psalmistam laudat, dicens: Eructavit cor meum [Col. 0140B] verbum bonum, dico ego opera mea Regi (Psal. XLIV). His verbis, Deus Pater commendat Christum secundum utramque naturam, et prius secundum divinam, dicens: Cor meum eructavit verbum bonum, ne putaremus Deum Patrem indiguisse conjugio in generatione Filii sui, ostendit nobis generationem ipsam non ab alio, sed a se factam, sic dicens: Cor meum, id est intima substantia mea et omne secretum meum, eructavit, id est genuit, Verbum bonum, scilicet mihi aequale et consubstantiale. Eructavit, inquit, cor meum verbum bonum. Quasi diceret, non de extrinseco conjugio genui illud, sed de corde, sicut homo generat consilium de corde, antequam sit quod facturus est, consilium est. Consilium vero Patris Filius est, quem ante omnem [Col. 0140C] creaturam ex se genuit. Et est sensus: Cor meum eructavit verbum, scilicet ex plenitudine mea et secreta essentia genui Verbum, id est Filium qui dicitur Verbum, quia per eum Pater notus est mundo. Hoc etiam Verbum dicitur bonum, quia Dei Filius in natura sua solus cum Patre et Spiritu sancto bonus est. Unde ipse ait in Evangelio: Nemo bonus, nisi solus Deus (Luc. XVIII), Est etiam bonum hoc Verbum, quia per eum omnia bona facta sunt, et nihil mali. Sequitur: Dico ego opera mea Regi. Ac si apertius diceret, dico, id est Verbum profero. Idem dicit hic quod prius dixerat, sed addit, opera mea Regi, ubi in ipso Verbo omnia opera Dei esse dicit. Unde Joannes evangelista ait, quod factum [Col. 0140D] est, scilicet in tempore, in ipso vita erat (Joan. I), ut nihil sit in opere, quod non prius fuerit in consilio. Ac si aperte dicat: Dico ego opera mea Regi, id est Verbum aeternaliter gigno, cum quo et in quo omnia dispono, antequam sint in opere. Idem etiam Verbum Deus Pater vocat linguam, dicens: Lingua mea calamus scribae velociter scribentis (Psal. XLIV). Quasi diceret: Non solum dispono omnia cum eo, sed etiam per eum loquor, quia ipse est lingua mea, ipse est etiam calamus. Ut enim scriba nihil sine calamo, nec calamus sine scriba operatur, sic cooperantur Pater et Filius. Et nota quia non sono, qui transit, comparat Verbum, sed scripto, quod manet, ut ostendat Filium coaeternum esse Deo Patri. Scribae, dico, velociter scribentis, quia non [Col. 0141A] unum post aliud, sed omnia simul in uno aeterno Verbo Deus Pater disposuit.

Ecce quam aperte tot verissimis sanctarum Scripturarum auctoritatibus vos, o miseri et miserandi Judaei, in vestra objectione victos esse, ac per omnia mentitos comprobamus, qui dixistis Christum non ex Deo Patre ante omnia saecula fuisse genitum, sed ex tempore creatum. Concordant itaque sibi, Spiritu sancto docente, testes veritatis, et, ut supra diximus, indubitanter comprobant vos filios esse falsitatis. Recte quippe vos filios falsitatis dicimus, quia vos per omnia falsos esse probamus. Quomodo non estis filii falsitatis, qui legem non observatis, nec Evangelium recipitis? Miror etiam quare vos esse filios Abrahae jactatis, cum ab ipso [Col. 0141B] patriarcha sanctissimo degeneres sitis. Qua fronte vos illius filios esse dicitis, qui fidem ejus non tenetis, imo, quod est damnabilius, blasphemando illam negatis? Ipse quidem sanctae Trinitatis, ut ait B. Isidorus, primus cultor exstitit; quapropter illum Deus Patrem multarum gentium per fidem constituit. Si ergo, o insipientes et maligni Judaei, veraciter filii Abrahae vultis esse, fidem Abrahae tenete, ut per hanc vitam in sinu illius mereamini requiescere. Unusquisque illius dicitur esse filius, cujus doctrinam sequitur. Vos igitur qui sanctae Trinitatis fidem, quam Abraham tenuit, non tenetis, non Abrahae, sed filii diaboli estis. Quomodo non ex patre diabolo estis, qui tres personas, quas Abraham [Col. 0141C] fide et operibus confessus est, vos divinam essentiam blasphemando esse negatis? Patet nimirum quia ad aeternam mortem sine ulla momenti interpositione tenditis, qui Christum, qui cum Patre et Spiritu sancto vera vita est, negatis. Unde ipse per prophetam Osee nobis, qui eum brachiis fidei, et charitatis ardentissimo amplectimur amore, de vobis juste conqueritur, dicens: Vae, inquit, eis, quia recesserunt a me; vastabuntur, quia praevaricati sunt in me. Ego redemi eos; et ipsi locuti sunt contra me mendacium . . . . Ego erudivi eos, et confortavi eorum brachia: et ipsi in me cogitaverunt malitiam. Reversi sunt, ut essent absque jugo; facti sunt quasi arcus dolosus (Ose. VII).

Nisi ergo, o Judaei, fidem, quae est in Christo [Col. 0141D] Jesu, devota mente susceperitis, erit vobis in praesenti saeculo vae, id est multiplex tribulatio et in futuro aeterna damnatio. Itaque, qui ab eo idola adorando recessistis, moneo vos, ut ad ipsum fideliter in eum credendo accedatis. Non videtis, o miseri, quia jam completum est, quod ipse minatus est vobis? Nonne jam a rege usque ad mendicum vastati estis, et cum magno dedecore de promissionis terra expulsi atque omnibus, quae sub coelo sunt, regionibus dispersi, imo etiam (quod est gravius), cunctis per orbem nationibus servituti addicti? Sic enim ait vobis ipse justissimus Judex: Vastabuntur. Quare, Domine Jesu Christe, vastabuntur [Col. 0142A] Judaei, quos de Aegypto eduxisti, et in terra quam patribus eorum promisisti, ad serviendum nomini tuo collocasti? Ideo videlicet quia recesserunt a me idola colendo, et praevaricati sunt in me, vitulos aureos et argenteos adorando, et meum pactum transgrediendo, quo [(33) 1Kb] dixi: Non facietis vobis deos alienos, nec adorabitis eos (Exod. XX). Ac si Deus et homo Jesus Christus apertius diceret: Revera ego redemi eos ex Aegypto, et liberavi de manibus fortissimorum regum, qui eis in via restiterant, et de multis tribulationibus; et adduxi in terram optimam, et ipsi contra me locuti sunt mendacia, dicentes: Non habemus regem nisi Caesarem (Joan. XIX). Et iterum: Tu de te ipso testimonium perhibes: testimonium tuum non est verum (Joan. [Col. 0142B] VIII). Sequitur: Et ego erudivi eos, per Moysen scilicet et Aaron, et per caeteros veritatis prophetas Spiritu sancto edoctos, ut me cum Deo Patre et Spiritu sancto unum et verum naturaliter Deum esse crederent, timerent atque diligerent, bona facerent a malo recederent; quae sibi fieri vellent aliis facerent, quae sibi nollent aliis non inferrent: et cum plenitudo temporis veniret, me pro humani generis salute de Virgine nasciturum, pro mundi redemptione in cruce moriturum, ad liberandum justos, qui in poenis erant, ad inferos descensurum, et die tertia resurrecturum, coelum ascensurum, in Dei Patris dextera sessurum, et in fine mundi ad judicandum vivos et mortuos inde venturum indubitanter [Col. 0142C] sperarent. Haec omnia supradicta per legem et prophetas eos docui. Confortavi etiam per Evangelium meum illorum brachia, promittens illis aeterna gaudia, angelorum societatem, et Dei omnipotentis Patris mei, qui in coelis est, visionem; quae eis per legem et prophetas non fuerant promissa. O totius bonitatis et innocentiae amator Christe! Dum tot beneficia, quae erga Judaeos pie ac misericorditer exhibuisti, memoras, Dei Patris et tuam clementiam laudas, eorumque futuram ac justam damnationem, nisi poenitentiam egerint, denuntias, et nos per hoc in tua fide et dilectione fortius confirmas. Sed inter haec, o summe regum Imperator, auctor pacis et amator, servorum tuorum largissime remunerator Christe, si tuae [Col. 0142D] sanctissimae placet benignitati, audire volumus, qualiter Judaei post tot beneficia Deum Patrem teque glorificaverunt, vel quas gratiarum actiones retulerunt. Nullas, inquit, gratias egerunt, sed (quod est gravius sibique damnabilius), malitiam in me cogitaverunt qua stimulante Pilato clamaverunt dicentes: Tolle, tolle, crucifige eum, quia si hunc dimittis, non es amicus Caesaris (Joan. XIX). Quibus apte illud convenit, quod multo antea in Psalmis David praedixit: Cogitaverunt, inquit, et locuti sunt nequitiam: iniquitatem in excelso locuti sunt (Psal. LXXII). Iterum de eisdem mendacissimis Judaeis per eumdem prophetam, Dei et Virginis Filius subjungit, [Col. 0143A] dicens: Reversi sunt, ut essent absque jugo: facti sunt, ut arcus dolosus (Ose. VII). Ac si apertius Deus et homo Jesus Christus de eis conquerendo nobis suis fidelibus diceret: Non suffecit eis quod in me mala cogitaverunt, et a Pilato ut me crucifigeret instanter petierunt; sed etiam reversi sunt ad id quod prius fuerant, antequam eos vocarem et erudirem, ut essent absque jugo cognitionis et dilectionis meae. De quo in Evangelio frequenter dicebam: Tollite jugum meum super vos, et discite a me quia mitis sum et humilis corde, et invenietis requiem animabus vestris (Matth. XI) Et iterum [(34) 1Kb] : Jugum meum suave est, et onus meum leve (ibid.). [(34) 1Kb] . Quasi diceret: Post praedicationem meam reversi sunt ut canis ad vomitum, ad pristinam pravitatem [Col. 0143B] suam, ut essent sine jugo meae notitiae, et facti sunt ut arcus dolosus. Notandum quia arcus dolosus sese tenentem, et ex se sagittas dirigentem vulnerat. Sic ergo Judaei, quasi arcus dolosus, me, qui eos redemi, erudivi, eorumque brachia confortavi, linguarum suarum sagittis vulneraverunt, dicentes Pilato: Sanguis ejus super nos, et super filios nostros (Matth. XXVII). Et iterum: Si non esset hic malefactor, non tibi tradidissemus eum (Joan. XVIII).

O gens Judaica, gens caeca, o gens prava, atque perversa! haeccine reddis Domino pro omnibus bonis quae tibi praestitit? o popule stulte et insipiens! (Deut. XXXII). Nunquid non ipse est pater tuus spiritualis, qui ab initio possedit te, fecit ex nihilo, et et nullis tuis meritis praecedentibus, propter bonitatem [Col. 0143C] suam fecit, et creavit te? o gens perfida, memento dierum antiquorum patrum, cogita generationes singulas, et aperte cognosces, quia ipse est naturaliter Dei et Virginis Filius, cui tu supradictas et multas alias intulisti iujurias. Interroga ergo patrem tuum, et annuntiabit tibi (ibid.), ipsum esse, qui Abraham eduxit de Ur Chaldaeorum, et genus illius eripuit de servitute Aegyptiorum, et collocavit interfectis hostibus in terra Chananaeorum. Quare ergo Deum factorem tuum dereliquisti, et a Deo salutari tuo recessisti? Quare illum, o infelicissima gens omnium gentium, in diis alienis exacerbasti, et in multis abominationibus ad iracundiam provocasti? Immolasti daemoniis, et non ipsi; diis videlicet, quos ignorasti, imo quos tuo consilio [Col. 0143D] et industria fecisti. Deum ergo qui te genuit, o gens perfida, dereliquisti; et quod negare non potes, oblita es Domini Creatoris tui, dum ipsum Dei Virginisque Filium, per quem Deus Pater omnia creavit, et sine quo factum est nihil, in manibus gentium ad crucifigendum tradidisti. Quomodo dicitis, o infelices Judaei, quod non estis obliti Domini Creatoris vestri, cum ejus dilectissimum Filium ad congregandas oves, quae perierant domus Israel (Matth. X), specialiter ab eo missum, non solum illius praedicationem audire contempsistis, verum etiam persuasione vestra et rogatu crudelissime morti tradidistis? Quomodo non Deum factorem vestrum [Col. 0144A] dereliquistis, cum ipsum Regem angelorum, per quem Deus Pater cuncta in coelo et in terra gubernat et regit, vilipendendo et injurias illi innumeras inferendo, negastis; et Caesarem, hominem videlicet idololatriae deditum, regem vos publice habere professi estis? Revera infelices, imo infelicissimi estis, qui coaeternum et consubstantialem Deo Patri Filium, ut Deum et Dominum patrum vestrorum, scilicet Abraham, Isaac et Jacob summo honore et reverentia recipere noluistis; sed falsos testes adhibentes, et procacibus illum vocibus accusantes, sine causa reum esse, morti condemnastis, et hominem idolis culturam exhibentem vobis in regem elegistis.

Nolo vos ignorare, o Judaei, quia antiqua malitia, [Col. 0144B] quae ad persequendum Christum patrum vestrorum animos incitavit, ipsa hodie ad contemplandam veritatem, quae Christus est, mentis vestrae oculos claudit. Impietatem, quam instigante invidia adversus Christum cogitaverunt, pravis operibus perfecerunt. Quorum venenosas cogitationes, et dolosas machinationes, atque sacrilegas operationes, quas malitiose adversus Dominum et adversus Christum ejus adinvenerunt (Psal. II), liber Sapientiae in persona eorum loquens, apertissime declarat, dicens: Circumveniamus justum, id est Christum injuste, quoniam inutilis est nobis, et contrarius est operibus nostris, et improperat nobis peccata legis, et diffamat in nos peccata disciplinae nostrae. Promittit se scientiam Dei habere, et Filium Dei se nominat. Factus [Col. 0144C] est nobis in contradictionem cogitationum nostrarum. Gravis est nobis etiam ad videndum, quoniam dissimilis est aliis vita illius, et immutatae sunt viae ejus. Tanquam nugaces aestimati sumus ab illo (Sap. II). Nugas, ut ait B. Isidorus [(35) 1Kb] , Hebraeum nomen est. Sic enim hoc nomen expositum invenimus, ubi per Sophoniam prophetam ait Dominus: Nugas, qui a lege recesserant, ego congregabo (Sophon. III). Per hoc scire possumus, linguam Hebraicam matrem esse omnium linguarum, quia aperte exponit quae loquitur. Sequitur: »Et abstinet se a viis nostris tanquam ab immunditiis, et praefert novissima justorum, et gloriatur patrem se habere Deum. Videamus ergo si sermones illius veri sunt, et tentemus [Col. 0144D] quae ventura sunt illi, et sciemus quae erunt novissima illius. Si enim est verus Filius Dei, suscipiet illum, et liberabit eum de manibus contrariorum. Contumeliis et tormento interrogemus eum, ut sciamus reverentiam illius, et probemus patientiam ejus. Morte turpissima condemnemus illum; erit enim respectus ex sermonibus illius.« Attentius audite, o genimina viperarum, quid liber Sapientiae de transgressoribus legis atque homicidis patribus vestris dicat. »Haec supradicta, inquit, cogitaverunt et erraverunt.« Quare? »Quia videlicet excaecavit illos malitia ipsorum, et nescierunt sacramenta Dei, neque mercedem speraverunt justitiae, nec judicaverunt honorem animarum sanctarum.«

[Col. 0145A] Volo vos scire, o Judaei, quod hic supradictus liber ideo Sapientiae nominatur, quia in eo Christi adventus, qui est Sapientia Dei Patris, pronuntiatur et ejus passio evidenter exprimitur. Interea vos moneo, o Judaei, ut supradictum libri Sapientiae testimonium diligenter pertractetis; quatenus intelligere possitis, quid cavere, quidve sequi debeatis. Ait ergo superius de insipientibus patribus vestris, qui Christo mala pro bonis reddiderunt, cruci eum videlicet sine causa affixerunt: Haec cogitaverunt et erraverunt, excaecavit enim illos malitia eorum (Sap. II). Quae cogitando erraverunt? Nunquid bona cogitando? Nequaquam. Imo quia Christum, qui vere est Rex coelorum ac terrae, negaverunt, dicentes: Non habemus regem, nisi Caesarem (Joan. XIX), ideo [Col. 0145B] a via veritatis, quae Christus est, erraverunt, et aeternam damnationem incurrerunt. Quare? Quia excaecavit illos malitia eorum. Revera non potest oculus mentis lumen veritatis, quod Christus est, conspicere, quem pulvis claudit malitiae: quia igitur malitiam in cordibus suis adversus Christum cogitaverunt, idcirco lumen sapientiae, quod Christus est, amiserunt.

Quid inter haec animadvertitis, o Judaei? Nimirum si patres vestros, qui publice Christum negaverunt, imitari volueritis, ad aeternae vitae gaudia nunquam pervenire poteritis. Si tortuosa parentum vestrorum vestigia fueritis secuti, lumen veritatis et sapientiae, quae Christus est, nullatenus valebitis [Col. 0145C] contemplari. Si caecus caeco ducatum praebeat, ambo in foveam cadunt (Matth. XV). Oportet igitur vos omnibus modis, o Judaei, foveam aeternae damnationis vitare, in quam cernitis incredulos antecessores vestros cecidisse. Illorum itaque aeterna damnatio, quam per incredulitatis errorem incurrerunt, vestra sit emendatio. Aeterna illorum poena retrabat vos a mortifera vestrae incredulitatis perfidia. Perpetua illorum confusio salutis vestrae sit cautio. Hoc est ergo consilium meum, ut sicut infelices parentes vestri per incredulitatis errorem descenderunt in infernum, vos per fidem santissimae Trinitatis, Patris videlicet et Filii et Spiritus sancti, elaboretis bona operando ascendere in coelum. Apprehendite igitur disciplinam, ut de via justa non [Col. 0145D] pereatis (Psal. II) cum homicidis et sacrilegis patribus vestris. Si disciplinam ecclesiasticae religionis susceperitis, et Sapientiam Dei Patris, quae Christus est, fideliter credendo dilexeritis, remissionem peccatorum consequi poteritis. Si autem in vestra malitia persistere volueritis, et disciplinam vestrae salutis non receperitis, absque dubio peribitis. Unde in libro Sapientiae legitur: Sapientiam et disciplinam qui abjicit infelix est, et vacua spes illorum, et labores sine fructu, et inutilia [(36) 1Kb] opera illorum sunt. Impii autem secundum mala quae cogitaverunt, correptionem habebunt: qui neglexerunt [Col. 0146A] justum, scilicet Dei et, Virginis Filium, qui peccatum non fecit, nec inventus est dolus in ore ejus (Isai. LIII): et a Domino recesserunt, id est, a cultu totius Trinitatis. Filii autem adulterorum illorum, videlicet, qui a Deo Patre et Spiritu sancto recesserunt, et idolis servierunt, in consummatione erunt, et ab iniquo eorum toro semen exterminabitur. Et siquidem longae vitae erunt, et tamen in nihilum computabuntur, et sine honore erit novissima senectus illorum (Sap. III).



§ VI.---

Castitas in Novo Testamento laudatur, quae in intemerata Virgine initium sumpsit: sic enim almae matris Ecclesiae cum Jesu Christi sponsi sui charitate pulchra est et casta generatio. Monet ut Christus Dei Patris Sapientia absque ulla dubitatione credatur, quia semper ad Dei cultum eos pie [Col. 0146B] vocat. Ex Salomonis testimonio ejus acquisitionem ejusdem assertionibus summe commendat, cujus cognitio vita aeterna. Ulterius inquirit, quare Sapientiae Salomonis librum a propheticis voluminibus reciderint.

Haec supradicta [(37) 1Kb] , o Judaei, in libro Sapientiae de illis praedicta fuerunt, qui Justum neglexerunt, id est Christum Dei et Virginis Filium despexerunt, et ab eodem qui cum Deo Patre et Spiritu sancto unus naturalis et verus Deus est, ipsum negando, blasphemando, injurias illi innumeras inferendo, male vivendo recesserunt. Audite etiam, o Judaei, quid in eodem libro Sapientiae de illis, qui Christum devota et fideli mente susceperunt, dicatur. Bonorum enim laborum gloriosus est fructus, et quae [Col. 0146C] non concidat radix sapientiae (Sap. III). Et iterum: O quam pulchra est casta generatio cum charitate. Immortalitas est enim memoria illius, quoniam et apud Deum nota est, et apud homines (Sap. IV). Haec nimirum de Ecclesiae filiis dicta sunt. Non enim in Veteri sed in Novo Testamento castitas laudatur. Nam in Veteri Testamento steriles mulieres, quae filios habere non poterant, se esse infelices dicebant. Unde in Genesi Rachelem legimus dixisse Jacob viro suo: Da mihi filios, alioquin moriar (Gen. XXX). Anna etiam mater Samuelis Heli sacerdoti conquesta est, eo quod non haberet filium, dicens: Domine mi, mulier infelix nimis ego sum (III Reg. I). Elisabeth etiam mater S. Joannis [Col. 0146D] Baptistae, quae usque ad senectutem sterilis permanebat, cum se concepisse cognosceret, hujusmodi in Domino exsultavit, dicens: Quia sic mihi fecit Dominus in diebus, quibus respexit auferre opprobrium meum inter homines (Luc. I). Haec itaque sancta femina quae diu sterilis vixerat, de dono prolis idcirco gaudebat, quia sterilitatis opprobrio carebat. Patet ergo, ut supra diximus, quia in veteri testamento opprobrium erat in mulieribus non habere filios, in novo autem gloria est virginibus, et propter Deum sese in castitate continentibus. Filii quippe sunt praemia nuptiarum, propter quae ipsae nuptiae celebrantur. Pulchra ergo et casta [Col. 0147A] generatio filii Ecclesiae sunt per baptismum renovati, a peccatis abluti cum charitate Dei et proximi. Qui jure pulchra et casta generatio dicuntur, quia per sacri fontis uterum dealbati et in sanctae Trinitatis fide roborati, in charitate sui Conditoris non solum casti, sed etiam virgines inveniuntur. Inde est quod sancta mater Ecclesia casta dicitur et virgo, quia videlicet non fornicatur cum idolis, nec cum diis alienis, sed per charitatem, incorruptam et intemeratam fidem servat Jesu Christo sponso suo. Itaque, ut ait B. Augustinus (Serm. XII, De temp.), ubi non est caro a concubitu integra, sit in fide Christi virgo conscientia. Et ne dubitetis, o Judaei, quod dicimus ita esse, quid in persona Christi Salomon in Cantico spiritualis amoris de [Col. 0147B] eadem pulchra et casta sanctae Ecclesiae generatione dicat, audite: Tota pulchra es, amica mea, et macula non est in te (Cant. IV).

Volo vos scire, o Judaei, quod sancta Ecclesia cum omnibus filiis suis una Ecclesia est, et unum corpus; Christus autem caput illius est. Quid ergo de illius pulchritudine et castitate Jesus Christus coelestis sponsus dicat, audiamus. Tota inquit, pulchra es, amica mea, et macula non est in te. Cum scriptum sit: nemo vivit sine peccato, nec infans cujus vita est unius diei super terram (Job XIV, juxt. LXX); quid est quod sponsa tota pulchra esse dicitur, in qua macula non habetur? Alibi quippe scriptum est: Stellae non sunt mundae in conspectu [Col. 0147C] Dei (Job XXV). Et alibi: In multis enim offendimus omnes (Jac. III). Et Joannes apostolus ait: Si dixerimus, quia peccatum non habemus, nosmetipsos seducimus, et veritas in nobis non est (I Joan. I). Item ipse: Si dixerimus quia non peccavimus, mentimur, et non facimus veritatem (ibid.). Sed dum sancta Ecclesia in suis filiis a peccatis quotidianis se per poenitentiam mundat, dum quotidie peccata venialia cum lacrymis abluit, et a criminalibus se retrahit; quamvis frequenter peccet, per assiduam tamen poenitentiam munditiam suam assidue conservat. Hinc enim in Apocalypsi episcoporum ordini dicitur: Beatus qui custodit vestimenta sua, ne nudus ambulet, et appareat confusio nuditatis illius (Apoc. XVI). Unde etiam Salomon [Col. 0147D] in libro, quem Ecclesiasten appellamus, ait: Omni tempore sint vestimenta tua candida, et oleum de capite tuo non deficiat (Eccle. IX). Et illud: Justus autem meus ex fide vivit (Hebr. II; Rom. I; Gal. III). Quamvis ergo mox ut peccet, a justitia deviet, tamen dum semper credit in eum qui justificat impios, et assidue sub ejus fide peccata sua deflet, per assiduas lacrymas et caetera bona opera justitiam suam retinet.

Notandum quia haec pulchritudo, scilicet castitas et virginitas generationis sanctae Ecclesiae, in novo testamento, a beatissima semper Virgine Maria, quae est caput virginum, initium accepit. Ipsa est [Col. 0148A] virginum regina et auctrix: ipsa mater nostri capitis, qui est Virginis filius, et virginum sponsus Inde agmina virorum ac puellarum sanctarum, inde sectatores et sectatrices perpetuae continentis puellarum, catificantes se non solum in corpore sed etiam in ipsa mente, concupiscentiae radicem castrantes, coelestem atque angelicam vitam in terrena mortalitate meditantes, et in carne corruptibili incorruptionem perpetuam retinentes. Quibus cedit omnis fecunditas carnis, omnisque pudicitia conjugalis. Nam cum ipsa universa Ecclesia virgo sit desponsata uni viro, sicut dixit Apostolus (II Cor. XI): quanto digniora sunt membra ejus qui hoc custodiunt etiam in ipsa carne, quod tota custodit in fide? Sed tamen sic virginitas laudetur, [Col. 0148B] ne nuptiae condemnentur. Oportet ergo, ut ait B. Isidorus [(38) 1Kb] , non damnare quod bonum est, scilicet nuptias, sed suadere quod melius est, videlicet continentiam sive virginitatem.

Audistis superius, o Judaei, teste libro Sapientiae, quia qui Christum negaverunt, eumque super se regnare noluerunt, in nihilum computabuntur, et sine honore erunt novissima senectutis illorum. Audistis etiam ex lectione ejusdem libri Sapientiae, quam pulchra sit casta generatio sanctae matris Ecclesiae cum Jesu Christi sponsi sui charitate. Tot verissimis itaque testimoniis in vestra objectione convicti, tot Veteris ac Novi Testamenti auctoritatibus superati, quid aliud restat, nisi ut Christum [Col. 0148C] cum Deo Patre et Spiritu sancto unum et verum naturaliter Deum credentes, ejus baptismo quantocius purificari studeatis? Si humiliter consilium meum susceperitis, gratiam Dei omnipotentis Patris recuperare poteritis, quam ejus dilectissimum Filium negando, amisistis. Hortor itaque vos cum omni diligentia, et moneo omni instantia, ut ipsum Dei et Virginis Filium verum Deum et naturalem Dei Patris Sapientiam esse credatis, sine quo ad animarum vestrarum salutem pertingere minime potestis. Ipsa quippe Dei Patris vera sapientia, quae Christus est, semper vos ad cultum Dei vocavit, sed prius in veteri testamento per legem et prophetas quasi in occulto, nunc autem in hoc tempore gratiae per apostolos, et episcopos et [Col. 0148D] caeteros Ecclesiae praedicatores vos ad veram fidem invitat, non jam occulte sed publice. Unde Salomon in Proverbiorum libro ait: Sapientia, id est, Christus, foris praedicat, in plateis dat vocem suam, in capite turbarum clamitat, in foribus portarum urbis profert verba sua, dicens: Usquequo parvuli diligitis infantiam? (Prov. VIII.) Notandum quia parvuli aliquando dicuntur pro infantia, aliquando vero pro parva intelligentia. Hebraea utique plebs, antequam in terram promissionis intraret, quasi infans erat, quia nec legalibus praeceptis, nec prophetarum oraculis instructa fuerat, cui Moyses ait: Portabit te Dominus Deus tuus usque ad locum [Col. 0149A] istum, sicut portare solet mulier infantem suum (Deut. I). Lex enim Judaeis quasi infantulis paedagogus fuit. Sed quid Sapientia Dei Patris dicat, audiamus. Usquequo, parvuli, diligitis infantiam? Ac si Deus et homo Jesus Christus, in quo vere sunt omnes thesauri sapientiae et scientiae Dei Patris, apertius diceret: O Judaei, qui cognitione mei estis parvuli, usquequo diligitis infantiam? Legis scilicet carnalem observantiam, quam vos dudum, cum adhuc eratis infantuli, in Dei videlicet amore pusilli, in eremo docui, et in adventu meo fidem habere volui? Lex enim et prophetae usque ad Joannem prophetaverunt (Matth. XI). Ego autem novus homo veni in mundum, et in adventu meo omnes veteris legis carnales caeremonias mutavi, et nova [Col. 0149B] praecepta mundo edidi. Quare ergo, o stulti Judaei, aeterna gaudia, quae recte in me credendo vobis forent utilia, non desideratis; et terrena ac transitoria, quae vobis sunt noxia, concupiscitis? Cur, o imprudentes, qui in lege et prophetis me venturum esse legistis, me jam venisse non solum recipere non vultis, sed etiam odio scientiam meam habetis? Iterum ipsa naturalis Dei Patris sapientia, quae Christus est, vos misericorditer, o Judaei, ad fidem atque amorem sui, in eodem libro Proverbiorum hortatur, dicens: Convertimini ad correctionem meam, et proferam vobis spiritum meum, et ostendam verba mea (Prov. I). Ac si apertius diceret: Quia prius vocavi vos, scilicet adventum [Col. 0149C] meum pronuntiavi per legem et per prophetas, deinde per Evangelium meum, et renuistis ad me fideliter accedere, et extendi manus meas ad facienda miracula, et etiam in cruce expandi eas pro vestra ac totius mundi redemptione, et non fuit qui aspiceret, praeterea despexistis omne consilium meum, quo cogitaveram ut vos scilicet in filios et filias adoptarem, vos autem superbiendo blasphemando, discipulos meos injuriis affectos, flagellis caesos de finibus vestris ejecistis, et increpationes meas, quibus vos ut pater filios ad viam veritatis revocare volebam, neglexistis, sed saltem vel jam nunc quamvis sero convertimini ad saluberrimam correctionem meam, et proferam vobis spiritum meum, spiritum videlicet intelligentiae et pietatis; et etiam [Col. 0149D] verba mea, quae sine dubio sunt spiritus et vita (Joan. VI), vobis ostendam.

Audistis, o infelices Judaei, quam pie vos Dei Patris sapientia, quae Christus est, ad se vocat, ut illum cum eodem Patre et Spiritu sancto unum naturalem Deum esse credatis. Quam modeste vos increpat ut de transactis malis quantocius poenitentiam agatis, quamque misericorditer vos sibi in filios adoptare volens, Spiritum sanctum vobis promittit, quo illuminati in cognitione et amore perfectius crescatis. Ipse enim, ut ait B. Paulus, vult omnes homines salvos fieri et ad agnitionem veritatis venire (I Tim. II). Sentite igitur de illo in bonitate, et in simplicitate cordis quaerite illum, quoniam invenitur ab his, qui non tentant cum: apparet autem [Col. 0150A] eis, qui fidem habent in illum (Sap. I). Quaerite ergo illum, o Judaei, ut ait Salomon, in simplicitate cordis, et credite illum naturaliter Filium esse Dei Patris, ut illum possitis invenire ac propitium habere in die necessitatis. Apparet, inquit, eis qui fidem habent in illum. Revera Dei et Virginis filius apparet in praesenti vita veraciter in se credentibus, seque ex toto corde diligentibus, per fidem; et apparebit in futuro per speciem. Moneo vos itaque, o Judaei, ut hanc sapientiam, quae Christus est, summopere quaeratis, et inventam fideliter diligatis, quatenus ipsius magisterio instructi, cum Ecclesiae filiis beatificari possitis. In cujus laudibus sic ait Salomon in Proverbiis: Beatus homo qui invenit sapientiam, videlicet quae Christus est, et qui [Col. 0150B] afluit prudentia. Melior est acquisitio ejus negotiatione argenti et auri, primi et purissimi fructus ejus: pretiosior est cunctis opibus: et omnia quae desiderantur huic non valent comparari. Longitudo dierum in dextra ejus, et in sinistra illius divitiae et gloriae. Viae ejus viae pulchrae, et omnes semitae illius pacificae. Lignum vitae est his qui apprehenderint eam; et qui tenuerit eam, erit beatus. Dominus, scilicet Deus Pater hac sapientia, quae Christus est, fundavit terram, stabilivit coelos prudentia: Christus est enim sapientia et prudentia Dei Patris. Sapientia ergo illius eruperunt abyssi, et nubes rore concrescunt (Prov. III).

Vos scitis, o Judaei, quia qui odit sapientiam, [Col. 0150C] odit animam suam, et qui diligit illam, diligit vitam. Unde ipsa Dei Patris Sapientia, quae Christus est, loquitur in Proverbiis: Omnes, qui me odio habent, diligunt mortem (Prov. VIII). Et iterum: Qui in me peccaverit, laedet animam suam (ibid.). Auribus itaque audite disciplinam, et operibus apprehendite eam, et nolite superba mente abjicere illam. Quid etiam ipsa Dei Patris Sapientia ad eruditionem omnium nostrum de se ipsa dicat, audiamus: Beatus homo, qui audit me, et qui vigilat ad fores meas quotidie, et observat ad postes ostii mei (ibid.). Et iterum: Qui me invenerit, inveniet vitam, et hauriet salutem a Domino (ibid.). Quam misericorditer, et quam pleno charitatis affectu ipsa Dei Patris Sapientia, quae Christus est, omnes ad fidem et dilectionem [Col. 0150D] sui invitet; Salomon in eodem Proverbiorum libro ostendit, dicens: Nunquid non sapientia clamitat, et prudentia dat vocem suam? In summis excelsisque verticibus super viam in mediis semitis stans juxta portas civitatis in ipsis foribus loquitur, dicens: O viri, ad vos clamito, et vox mea ad filios hominum (ibid.). O Judaei transire fortasse per viam temporalem cum hujus Sapientiae ignorantia poteramus, si haec eadem Sapientia in semitae angulis, id est in abscondito, constitisset; sed non in angulis, sed in mediis viis stetisse perhibetur. Investiganda quippe haec Dei Patris Sapientia fuerat, si occulta esse voluisset; sed postquam Incarnationis suae mysteria publice ostendit; postquam humilitatis exemplum superbientibus praebuit; semetipsa [Col. 0151A] vobis, quasi transeuntibus, in mediis semitis fixit; ut si illam videlicet quaerere nolumus, in eam nolentes impingamus; et quam videre negleximus, ostendentes tangamus. Sed quid haec Dei Patris Sapientia, quae Christus est, dicat, audiamus: Accipite disciplinam meam, et non pecuniam; doctrinam magis quam aurum eligite (ibid.). Ac si aperte dicat: Accipite disciplinam meam, quae docet Deum in omnibus et super omnia diligere, proximum tanquam seipsum amare, pecuniam contemnere, coelestia quaerere, peccata vitare, virtutes acquirere. Sequitur: Doctrinam meam magis quam aurum eligite. Quasi diceret: Evangelicam doctrinam meam magis quam aurum eligite; quia per ipsam, cognitionem atque amorem Conditoris vestri potestis [Col. 0151B] acquirere. Unde etiam Salomon ait in Proverbiis: Posside sapientiam, quia auro melior est: acquire prudentiam, quia pretiosior est argento (Prov. XVI).

De hac etiam increata Sapientia, quae Christus est, audite, o Judaei, quid in libro Sapientiae legitur: Optavi et datus est mihi sensus; et invocavi et venit in me spiritus sapientiae; et praeposui illam regnis et sedibus, et divitias nihil esse duxi in comparatione illius; nec comparavi illi omnem lapidem pretiosum; quoniam omne aurum in comparatione illius arena est exigua, et tanquam lutum aestimabitur argentum in conspectu illius. Super salutem et speciem et omnem pulchritudinem dilexi illam, et proposui pro [Col. 0151C] luce habere illam; quoniam inexstinguibile est lumen illius (Sap. VII). Ipsam itaque Sapientiam Dei Patris, quae Christus est, in comparatione cujus vilescunt omnia, super omnia diligite, et cum Deo Patre et Spiritu sancto unum et verum Deum esse credite, si ad aeternam vitam vultis pertingere. Cognitio quippe summae et individuae Trinitatis vita aeterna est, sine qua nullus in aeternum vivere potest. Unde ipse Deus et homo Jesus Christus Deo Patri loquitur, dicens: Haec est vita aeterna: ut cognoscant te solum verum Deum, et quem misisti Jesum Christum (Joan. XVII). Ipsam itaque Dei Patris Sapientiam, quae Christus est, pro luce habere fideli devotione proponite, ut expulsis incredulitatis tenebris, ad aeternae claritatis patriam, [Col. 0151D] ipsa duce, possitis pertingere. Ipsa in hac peregrinatione sanctam Ecclesiam evangelicis documentis illustrat; ipsa in Deo Patre, a quo nunquam discessit, aeternaliter manens, sanctos angelos in coelo illuminat. Librum Sapientiae, in quo tam evidentissima de Christi adventu testimonia inveniuntur, Salomon [(39) 1Kb] scripsisse probatur testimoniis illis, quibus ibi legitur: Tu, inquit, me elegisti regem populo tuo, et judicem filiorum tuorum et filiarum: et dixisti mihi ut aedificarem templum in monte [Col. 0152A] sancto tuo, et in civitate habitationis tuae, scilicet Hierusalem, et altare, similitudinem, scilicet, tabernaculi tui, quod praeparasti ab initio (Sap. IX). Et Iterum: Sapientia deducet me in operibus meis sobrie, et custodiet me in sua potentia, et erunt accepta opera mea, et disponam populum tuum juste, et ero dignus sedium patris mei (ibid.). His testimoniis aperte datur intelligi quod Salomon scripsit librum Sapientiae. Hunc Sapientiae librum, ut quidam sapiens meminit, Hebraei inter canonicas Scripturas recipiebant. Sed postquam comprehendentes Christum interfecerunt, memorantes in eodem libro tam apertissima de Christo testimonia, quibus dicitur: Dixerunt intra se impii: Comprehendamus justum injuste, quoniam inutilis est nobis, et contrarius [Col. 0152B] est operibus nostris, et promittit, se scientiam Dei habere, et Filium Dei se nominat (Sap. II). Et infra: Si enim est Filius Dei, suscipiet illum, et liberabit eum de manibus contrariorum (ibid.) Ac deinde: Ut sciamus, inquiunt, reverentiam illius, et probemus patientiam ejus; morte turpissima condemnemus eum (ibid.) Hac de causa collatione facta, ne nostri eos pro tam aperto sacrilegio derogarent, a propheticis voluminibus eumdem librum reciderunt, legendumque suis prohibuerunt.

Audistis, o Judaei, quia parentes vestri librum Sapientiae, quem ante adventum Christi inter canonicas Scripturas recipiebant, post passionem vero ejus a propheticis eum voluminibus reciderunt, legendumque [Col. 0152C] suis prohibuerunt. Cur hoc fecerunt? Quare librum Dei sapientia et providentia conscriptum, de canone sanctorum librorum secantes, repudiaverunt? Nunquid causa amoris et dilectionis nominis Christi hoc fecerunt? Imo odio et malevolentia hoc egerunt. Si enim Christum veraciter diligerent, librum Sapientiae, qui passionem, quam dudum ipsi in eum exercuerant, aperte praedicabat, de divinarum catalogo Scripturarum non abjicerent, sed summa reverentia haberent. Si Christum verum Deum et verum hominem esse crederent, nequaquam Scripturam sacram, quae adventum ipsius longe ante praedixerat, et passionem ab eis celebratam evidenter ostendebat, de antiquorum librorum numero reciderent. Quid inter [Col. 0152D] haec animadvertitis, o Judaei? quid dicitis, aut quid respondetis? Nonne cum liber Sapientiae adventum Christi aperte praedicabat, ejusque passionem evidenter a Judaeis illatam ostendebat, Christo testimonium perhibebat? Nam et cum ipsi infelices parentes vestri eumdem Sapientiae librum, eo quod Christi passionem manifeste ostenderet, de numero divinorum librorum resecarent, procul dubio testimonium Christo perhibebant, quia passionem, quam a seipsis patratam sciebant, sciri et a posteris [Col. 0153A] legi dolebant. Idcirco itaque de sanctarum Scripturarum canone librum Sapientiae Judaei reciderunt, ne nostri eos, ut dictum est, pro tam aperto sacrilegio derogarent. Sed quanta est malitia hominum contra benignitatem et omnipotentiam Dei? Quia igitur librum Sapientiae, quem Deus Pater Spiritu sancto, sicut et caeteras sanctas Scripturas ad laudem et gloriam nominis sui dictavit, et in quo dilectissimi Filii sui adventum ejusque passionem evidenter praeostendit, ipsi malitiose de sanctorum numero librorum delere conati sunt, contra animarum suarum salutem pestilenter egerunt.

Hoc loco vos convenio, o Judaei, ut dicatis mihi qua de causa tam superbe contraire praesumpsistis [Col. 0153B] dispositioni atque ordinationi omnipotentis Dei? Quare illius consilium dissipare estis ausi, librum videlicet Sapientiae, quem ipse, qui vocat ea quae non sunt, tanquam ea quae sunt, ad eruditionem Ecclesiae suae scribere jussit, vos canone sanctorum librorum recidere praesumpsistis? Quae etiam vos insania compulit? quae malignitas incitavit? quae superbia adversus Deum et Creatorem vestrum armavit in tantum, ut decretum ab eo firmiter ante omnia saecula statutum immutare, et omnino occultare voluistis, ita ut, si fieri posset, ne compleretur, modis omnibus elaborastis? Dei et Virginis Filium pro salute humani generis a Deo Patre de coelis missum sine causa cruci affixistis; insuper [Col. 0153C] et ea quae, Spirito sancto dictante, de ipso scripta erant, obliterare conati estis? In hoc datur intelligi, quia semper contra Dominum contentiose egistis, et idcirco locum ac gentem perdidistis. Longe superius jam dixi vobis, o infelices, quia non est prudentia, non est scientia, non est sapientia, non est consilium contra Deum (Prov. XXI). Non ergo ad vitam, sed ad aeternam damnationem tendit, qui Dei consilium dissipare contendit. Qui divinae dispensationi repugnat, ejusdem divinitatis coelitus adversum se iracundiam provocat. In se vadit, cum vadit in Deum; coelum pulsans, cadit in profundum; in altum tendens, ruit ab alto. Redite itaque, o infelices Judaei, ad cor; et divinae dispensationi diutius contraire nolite. Non est vobis [Col. 0153D] utile Dei opus, etiamsi possetis, facere irritum, quod ipse ante omnia saecula pro humani generis salute suo tempore firmiter statuit complendum. Quid potest dicere lutum contra figulum? (Isa. XLV.) Aut quomodo potest dicere figulo vas fictile, non me fecisti bene? Libenter ergo utile consilium meum suscipite, et divinae dispensationi ulterius nolite contraire.

Quid inter haec animadvertitis, o Judaei? quid dicitis? quid ad supradicta respondetis? Puto jam victi estis in tantum, ut contra Dei Sapientiam, quae Christus est, nunquam amplius mussitare, nec omnino [Col. 0154A] ultra repugnare debeatis. Dominum itaque Jesum Christum, quem hactenus negastis dicendo, non ante omnia saecula a Deo Patre genitum fuisse, sed ex Maria, illius Genitrice, temporaliter exordium sumpsisse, cum Patre et Spiritu sancto unum et verum Deum esse credite; omnia continentem, omnia regentem, et per infinita saeculorum saecula regnantem.

Ipsum quippe [(39*) 1Kb] Deus Pater ante omnia saecula ex se ipso genuit; ipsum, ut jam saepe dictum est, ad redemptionem humani generis per intemeratae Virginis Mariae uterum misericorditer misit. Haec omnia ab initio mundi per figuras innotuit, per oracula intimavit, per legis doctores docuit, per prophetas praedixit, ad extremum vero per evangelistas [Col. 0154B] et apostolos apertius toto orbi manifestavit. Hos quoque Testamenti Novi doctores, qui Testamenti Veteris occultas allegoriarum caligines aperte explanaturi, et in luce praedicando perducturi erant; B. Job in spiritu praevidens de Domino dicebat: Profunda quoque fluviorum scrutatus est, et abscondita perduxit in lucem (Job XXVIII). Quod B. Gregorius exponens, ait [(40) 1Kb] : »Quid namque hic aliud flumina, nisi antiquorum Patrum dicta nuncupantur? Quis enim pensare sufficiet, quam vehemens fluvius, dum legem conderet, ex pectore Moysi erupit? Quam vehemens fluvius ex David corde defluxit? quanta vero [(41) 1Kb] Salomonis opere atque omnium prophetarum fluminum fluenta manarunt? [Col. 0154C] Sed horum fluminum, o infelices Judaei, vos speciem tenetis, dum superficiem litterae servando, eorum profunda ignoratis. Nos vero, qui veniente in carne Domino in eisdem fluminibus, id est in sanctorum Patrum Veteris Testamenti Scripturis, interna spiritualia quaerimus, eorum profunda ac mystica rimamur. Quod ipse Dominus facere dicitur, quia id nos agere, ipso donante, praevalemus. Per nos ergo, qui non litteram quae occidit, sed spiritum qui vivificat (II Cor. III), sequimur, et profunda fluviorum Dominus scrutatur, et abscondita in lucem perducit; quia dicta legis, quae caliginosa nimis historia obscurat, nunc expositio spiritalis illuminat. Unde et loquens in parabolis per Evangelium Veritas discipulis praecipit, dicens: Quod [Col. 0154D] dico vobis in tenebris, dicite in lumine; et quod in aure auditis, praedicate super tecta (Matth. X). Aperte namque dicta exponentium fecerunt nobis tam conspicuas sententias antiquorum Patrum. Unde Isaias propheta plana sanctae Ecclesiae expositionis verba conspiciens, et non allegoriarum tenebris obscura, exclamavit, dicens: Locus fluviorum rivi latissimi et patentes (Isa. XXXIII).

Hoc loco intelligite, o Judaei, »Quia Testamenti Veteris dicta, quasi angusti et clausi rivi fuerunt, qui immensas scientiae suae sententias collectione obscurissima constrinxerunt. At contra, doctrina [Col. 0155A] sanctae Ecclesiae rivi et lati et patentes sunt; quia ejus dicta, et invenientibus multa sunt, et quaerentibus plana. Ait ergo B. Job (cap. XXVIII): Profunda fluviorum scrutatus est Deus, et abscondita produxit in lucem; quia, dum ecclesiasticis expositoribus intelligentiae spiritum infudit, antiquas prophetarum obscuritates aperuit. Et hoc jam sancta Ecclesia per Spiritum sanctum agnoscit; quod vos, o Judaei, per litteram intelligere omnino non potestis.« Hoc est, quod vobis Isaias praedixit: Si non credideritis, non intelligetis, nec permanebitis (Isa. VII). Ac si apertius diceret: Si non credideritis ea quae de Christo vobis nuntiata sunt, nequaquam Scripturas intelligere spiritaliter poteritis, quia duritia incredulitatis obnubilat oculos vestrae mentis. Nec permanebitis, [Col. 0155B] inquit, in fide videlicet et dilectione Christi. Hanc procul dubio caecitatem vestram, o infelices Judaei, Moyses legislator praesignabat, cum Israelitico populo loquens faciem velabat; ut videlicet per hoc designaret, quod vos, qui, eodem Moyse testante, semper contra Dominum murmurastis (Exod. XV), semper eum ad iracundiam provocastis, semper ori ejus increduli fuistis; verba legis cognosceretis, et tamen ejusdem claritatem legis omnimodo non videretis. Unde et per B. Paulum, contribulem scilicet vestrum, et in errore vestro non relictum, sed a Domino misericorditer electum, recte dicitur: Usque in hodiernum diem, cum legitur Moyses, velamen est positum super cor eorum (II Cor. III), id est Judaeorum. Hanc igitur [Col. 0155C] fidem, ut supra dictum est, omnipotens Deus ab initio mundi, per figuras innotuit, per oracula intimavit, per praecedentia promisit, per subsequentia implevit. Hoc scilicet, quod Dei Filius ante omnia saecula ex Deo Patre sit genitus, et quod idem Deus in fine temporum ex Virgine matre sit homo factus. Verbum enim caro factum est, ut ait evangelista, et habitavit in nobis (Joan. I).

Sed si adhuc, o Judaei, de illius aeterna nativitate dubitatis; si adhuc dubietas residet in mentibus vestris; si sanctorum Patrum tot testimonia vobis adhuc non sufficere dicitis; quid de eadem coaeterna Deo Patri Sapientia B. Job, quasi illam investigando dicat, audiatis: Sapientia ubi invenitur, [Col. 0155D] et quis est locus intelligentiae? Nescit homo pretium ejus, nec invenitur in terra suaviter viventium. Abyssus dicit: Non est in me; et mare loquitur: Non est mecum. Non datur aurum obrizum pro ea, nec appendetur argentum in commutatione ejus (Job XXVIII). B. Gregorius [(42) 1Kb] , quem Deus magnae sapientiae et sanctitatis dono ditavit, accedat; et tantae profunditatis versiculos nobis dignanter exponat. »Notandum, inquit, prius est, quod duo sibi proposuit, et duo subdidit respondendo. Ad id namque quod superius dixit, sapientia vero ubi invenitur, et quis est locus intelligentiae? isto versu respondit: Abyssus dicit; Non est in me; et mare loquitur; Non est [Col. 0156A] mecum. Ad id vero quod dixerat, nescit homo pretium ejus, nec invenitur in terra suaviter viventium, inferiorem versum reddidit, dicens: Non dabitur aurum obrizum pro ea, nec appendetur argentum in commutatione ejus. Ad utraque ergo respondit, sed augendo quod objecerat, non solvendo. Cum sapientiae namque locum quaereret, et deinde inferius responderet, abyssus dicit: Non est in me; non ubi esset, sed ubi non esset, indicavit. Cunctis autem liquet, quod neque haec humana sapientia vel teneri loco, vel emi divitiis potest; sed vir sanctus mysticis sensibus plenus ad alia nos intelligenda transmittit, ut non creatam, sed creantem Sapientiam, quae Christus est, requiramus. Nam nisi in verbis istis allegoriarum secreta rimemur, ea utique, [Col. 0156B] quae sequuntur, omnino sunt digna despectui, si ex sola historica narratione pensentur: nam paulo post dicit:

»Non ad aequabitur ei aurum, vel vitrum. Et cum sicut novimus vitrum longe atque dissimiliter auro sit vilius; cur post auri nomen, metalli utique pretiosi, pro immensa laude, vitrum quoque dixit sapientiae non aequari? Ipsa ergo litterae dificultate compellimur, ut ad sententias horum verborum mysticas vigilemus. Vir itaque sanctus, quam sapientiam contemplatur, nisi eam de qua Paulus apostolus dicit, Christum Dei virtutem et Dei sapientiam (I Cor. I); et de qua Psalmista ait: Omnia in sapientia fecisti? (Psal. CIII). Hujus nimirum Sapientiae [Col. 0156C] homo pretium nescit, quia nihil dignum aestimatione illius invenit. Non autem hoc sapientiae pretium et esse dicitur et nesciri; sed idcirco nesciri quia deest, eo scilicet loquendi genere, quo in angustiis quisque deprehensus, cum remedium subventionis non invenit, fateri solet, quia quid faciat, nescit.

»Hujus ergo Sapientiae pretium nescire, est digni operis meritum, quo illam percipiat, non invenire. Ad hoc namque pretium damus, ut ejus vice rem, quam appetimus, possidere debeamus. Quid autem nos dedimus, ut hanc Sapientiam, quae Christus est, percipere mereremur? Gratia quippe redempti sumus. Illa namque opera sola male vivendo dedimus, quibus si justa retributio servaretur, [Col. 0156D] non Christus, sed supplicia redderentur. Sed aliud homo per justitiam meruit, aliud per gratiam accepit. Testatur Paulus, priusquam mens illius semen acciperet gratuitae veritatis, quibus sentibus premebatur erroris. Qui prius, inquit, fui blasphemus, et persecutor, et contumeliosus; sed misericordiam consecutus sum, quia ignorans feci in incredulitate (I Tim. I). Testetur [(43) 1Kb] etiam pro qualibus Christus mori dignatus est. Cum adhuc, inquit, peccatores essemus, secundum tempus Christus pro impiis mortuus est (Rom. V). Qui ergo, veniente Sapientia, impii inventi sumus, quid boni operis dedimus quo accipere eamdem Sapientiam mereremur? [Col. 0157A] Hujus itaque Sapientiae homo pretium nescit, quia quisquis a brutis [(44) 1Kb] animalibus rationis intellectu discretus est, quoniam suis meritis non sit salvatus, intelligit; nihil se dedisse boni operis, ut ad finem veniret, agnoscit. Quasi enim ad percipiendam sapientiam pretium dare est, ad cognoscendum Deum actionis suae mercede pervenire. Non esse hujus Sapientiae, quae Christus est, pretium cognoverat, qui dicebat; Quis prior dedit illi, et retribuetur ei (Rom. XI). Hinc iterum scriptum est: Gratia salvi facti estis per fidem, et hoc non ex vobis: Dei enim donum est, non ex operibus, ut ne quis glorietur (Ephes. II). Hinc etiam de semetipso idem Apostolus loquitur, dicens: Gratia Dei sum id quod sum (I Cor. XV). Ex cujus nimirum aspiratione gratiae, [Col. 0157B] quia virtutum opera protinus in corde generantur, ut ex libero quoque arbitrio subsequatur actio, cui post hanc vitam retributio aeterna respondeat, illico adjecit: Et gratia ejus in me vacua non fuit (ibid.). Sed sunt nonnulli, qui se sanctos [(45) 1Kb] suis viribus exsultant, suisque praecedentibus meritis redemptos se esse gloriantur; quorum profecto assertio invenitur sibimetipsis contraria; quia, dum innocentes se asserunt, et redemptos, hoc ipsum in se redemptionis nomen evacuant. Omnis namque qui redimitur, ex aliqua procul dubio captivitate liberatur. Unde ergo quilibet iste redemptus est, si prius non fuit sub culpa captivus? Liquet itaque, quia multum desipit, quisquis haec [Col. 0157C] sapit.«

Hujus itaque perfectissimae sapientiae, quae Christus est, o Judaei, nos pretium nescimus, quia nihil boni operis dedimus, ut ad fidem veniremus, sed sola ipsius gratia salvati sumus. Non enim nostris praecedentibus meritis ad nos descendit, sed sola gratuita bonitate sua nos redemit. »Hominis quippe interitum« ut ait B. Gregorius [(46) 1Kb] , »superna gratia non ut veniat invenit; sed postquam venerit facit. Ad indignam mentem veniens Deus, dignam sibi exhibet veniendo, et facit in ea meritum, quod remuneret, qui hoc solum invenerat, quod puniret.«

Sed quid adhuc B. Job de hac Sapientia, quae Christus est, subjungat audiamus. Non invenitur, [Col. 0157D] inquit, in terra suaviter viventium. Quid hoc in loco terrae signatur nomine, nisi anima humana, de qua Psalmista ait: Anima mea sicut terra sine aqua tibi (Psal. CXLII). Haec itaque Sapientia Dei Patris, quae Christus est, inveniri in terra suaviter viventium non valet, quia quisquis adhuc hujus vitae voluptatibus pascitur, ab aeternae sapientiae intellectu separatur. Inveniri ergo Sapientia, quae Deus est, in eorum terra non potest, qui suaviter vivunt; quia tanto verius stulti sunt, quanto majora perdentes, in minimis laetantur. Hinc B Petrus eamdem pravorum stultitiam reprehendit, dicens: Voluptates [Col. 0158A] existimantes diei delicias, coinquinationis et maculae (II Petr. II).

Sequitur: Abyssus dicit: Non est in me. Quid hoc loco abyssum, nisi corda hominum vocat, quae per lapsum fluida, et per duplicitatis caliginem sunt tenebrosa? Quae nimirum abyssus, non esse in se hanc Sapientiam, profitetur; quia iniqua mens dum esse sapiens carnaliter appetit, stultam se ad spiritalia ostendit. Nam quia, teste Paulo, sapientia hujus mundi stultitia est apud Deum (I Cor. III); tanto quisque amplius intus stultus fit, quanto conatur exterius sapiens videri. Dum etiam quisque malitiam tegit in corde, ore autem blandimenta exhibet; dum cogitationes suas duplicitate obnubilat; dum puritatis verba, quasi fatuitatem devitat; [Col. 0158B] dum vias simplicis innocentiae declinat, quasi abyssus habere se Dei Patris Sapientiam recusat. Et quia huic mundo mentes deditae, praesentis vitae curis, et sollicitudinibus perturbantur; et idcirco ejusdem sapientiae tranquillitate perfrui nequaquam possunt, recte subjungitur: Et mare loquitur: Non est mecum. Quid enim maris nomine signatur, nisi saecularium mentium amara inquietudo, quae, dum se vicissim inimicitiis impetunt, quasi adversantes se undae collidunt. Recte etenim mare vita saecularium dicitur; quia, dum procellosis actionum motibus concitatur, ab internae sapientiae quiete atque stabilitate disjungitur. Bene ergo de eadem Sapientia, quae Christus est, dicitur; quia abyssus dicit: [Col. 0158C] Non est in me; et mare loquitur: Non est mecum Ac si apertius diceretur: Perturbatae mentes saecularium eo ipso clamant, quoniam a vera sapientia longe divisae sunt, quo quietae non sunt. Quia vero haec Dei Sapientia, manens cum Patre ante saecula, incarnanda erat in fine saeculorum, ut ad redimendum genus humanum, non sanctos angelos, non justos homines mitteret, sed in manifestatione visionis per semetipsam veniret, recte subjungitur:

Nunquid dabitur aurum obrizum pro ea? Quid namque per aurum obrizum, nisi sancti angeli designantur? Qui recte aurum vocantur, et obrizum: aurum, quia fulgent claritate justitiae; obrizum, quia nullum habuerunt unquam contagium culpae. [Col. 0158D] Homines vero justi quandiu in hac carne corruptibili mortaliter vivunt, aurum quidem esse possunt, obrizum omnino non possunt: Corpus enim quod corrumpitur aggravat animam, et deprimit terrena inhabitatio sensum multa cogitantem (Sap. IX). Nam quamvis in hac vita ex magna justitiae claritate resplendeant; nequaquam tamen ad purum peccatorum sordibus carent. Aurum ergo obrizum recte angeli nuncupantur; quia in ea qua sunt conditi innocentia perdurantes, et fulgent claritate justitiae, et nullis maculantur sordibus culpae. Sed quia pro hac aeterna Sapientia, quae Christus est, nullus angelorum [Col. 0159A] ad redimendum humanum genus mittendus fuit; ne quis spem suam in ipsis angelis, quos in adjutorio hominum saepius apparuisse didicimus, poneret; dictum est: Non dabitur aurum obrizum pro ea. Ac si aperte diceretur: Per semetipsam Dei Patris Sapientia, quae Christus est, manifestabitur, ut humanum genus a culpa redimatur. Nullus vice ejus angelus mittetur, quia per Creatorem necesse est ut creatura liberetur. Unde et in Evangelio ipse Deus et homo Jesus Christus dicit: Si vos Filius liberaverit, vere liberi eritis (Joan. VIII). Adhuc etiam de eadem Dei Patris Sapientia, quae Christus est, congrue subinfertur.

Non appendetur argentum in commutatione ejus. Quia ergo argento saepe divina eloquia signantur, [Col. 0159B] possunt argenti vocabulo etiam ejusdem eloquii scriptores intelligi, quorum vita inter turbas hominum resplenduit luce virtutum. Sed quia lex peccata indicare potuit, non auferre; non quisquam veterum Patrum, non legislator Moyses humani generis redemptor exstitit. Argentum ergo in commutatione hujus Sapientiae, quae Christus est, non appenditur; quia quilibet sancti esse per Dei gratiam potuerunt, sed in comparatione unigeniti Filii Dei, per quem Deus Pater omnia ex nihilo creavit, et universum mundum de potestate diaboli eripuit, nullius meriti fuisse pensantur. Qui nisi hujus Sapientiae, quae Deus est, servos se cognoscerent, sancti nullatenus fuissent. Quia ergo certum erat, quod per accessum temporis, deficientis saeculi [Col. 0159C] languores excrescerent; actum est ut aeterna Dei Sapientia in fine saeculorum per semetipsam veniret ad grandem hunc et nimiae infirmitatis aegrotum, id est per totum mundum jacens languidum genus humanum; ut, transmissis prius peccatoribus quasi quibusdam visitatoribus, tanto postmodum major veniret potentia medici, quanto magis morbus crevisset aegroti. Quia ergo nullus vice ejus ad salvandos nos mittitur, dicatur recte: Nec appendetur argentum in commutatione ejus. Ac si apertius diceret: Quamvis vita justorum praedicantium quantalibet sanctitatis luce polleat; adventum tamen nobis supernae Sapientiae per suam praesentiam non commutat.

[Col. 0159D] Iterum de eadem Dei Patris Sapientia subjungit, dicens: Non conferetur tinctis Indiae coloribus. Quid enim per Indiam, quae nigrum populum nutrit, nisi hic mundus accipitur, in quo vita hominum per culpam obscura generatur? Tincti autem colores sunt Indiae, hujus mundi sapientes; qui quamvis per infidelitatem, et plerumque per actionem foedi sunt, ante humanos oculos superductae honestatis colore fuscantur. Sed coaeterna Deo Patri Sapientia, quae Christus est, tinctis Indiae coloribus non confertur; quia quisquis hanc veraciter intelligit, ab his hominibus, quos mundus sapientes coluit, quam longe distat agnoscit. Ipsaque ejus mandatorum verba ab hujus mundi sapientibus multum differunt. Doctrina quippe hujus Sapientiae, [Col. 0160A] quae Christus est, de praedicatione pulchra est, et pura veritate conspicua. Nec aliud se per fallaciam praetendit exterius, et aliud se servat interius; neque in suis dictis pulchra videri appetit nitore sermonis, sed integritate veritatis. In mandatis igitur suis Dei sapientia non confertur tinctis Indiae coloribus, quia dum fucata eloquentiae ornamenta non habet, quasi vestis sine tinctura placet.

Sequitur: Non confertur etiam lapidi sardonycho pretiosissimo, vel sapphiro. Sardonychus quippe terrae rubrae similitudinem tenet; sapphirus vero aeream speciem habet. Possunt ergo in sardonycho per terram rubram homines, in sapphiro autem per aeream visionem angeli designari. Nam cum [Col. 0160B] terrae rubrae speciem lapis sardonychus habeat, non immerito hominem designat; quia et Adam, qui primus est conditus, Latino sermone terra rubra nominatur. Quid est ergo quod dicitur: Quia haec sapientia lapidi sardonycho vel sapphiro non confertur, nisi quod is qui est Dei virtus, et Dei Sapientia, mediator scilicet Dei et hominum homo Christus Jesus (I Tim. II), tanta magnitudine excellat omnia, ut ei nec in terra primi homines, patriarchae videlicet et prophetae, nec in coelo angeli comparentur? Unde et per Psalmistam dicitur: Quis in nubibus aequabitur Domino, aut quis similis erit Deo inter filios Dei? (Psal. LXXXVIII.) Possunt autem per sardonychum lapidem patres veteris [Col. 0160C] testamenti per sapphirum vero praedicatores exprimi testamenti novi. Illi quippe, scilicet patres veteris testamenti, quamvis magnam justitiae vitam tenerent, carnali tamen propagini serviebant. Quia igitur constat, quod quaedam terrena agerent, non immerito per sardonychum lapidem qui, ut praediximus, terrae rubrae tenet speciem, designantur. Per sapphirum vero, qui aerei est coloris, testamenti novi congrue praedicatores accipimus, qui carnalis propaginis desideria postponentes, coelestia sola sectati sunt. De quibus Isaias propheta ait: Qui sunt isti qui ut nubes volant, et quasi columbae ad fenestras suas? (Isa. LX.) Ac si aperte dicat: Nos per terram gradimur, qui adhuc conjugiis implicamur, et propagandae soboli opera carnis impendimus; [Col. 0160D] isti vero in terra non ambulant, sed ut nubes volant; qui dum coelestia appetunt, de terrenis desideriis nihil tangunt. Dicat ergo B. Job: Dei Sapientia sardonycho vel sapphiro lapide non confertur. Ac si aperte insinuet, dicens: Ei qui homo inter homines cernitur, nec in antiquis quisquam, nec in novis patribus aequatur; quia ex Deitate habet, quod in humanitate quemquam similem non habet. Unde et adhuc subditur: Non adaequabitur ei aurum vel vitrum. Auri namque metallum novimus potiori metallis omnibus claritate fulgere. Vitri vero natura est, ut extrinsecus visum, pura intrinsecus perspicuitate perluceat. In alio metallo quidquid intrinsecus continetur, absconditur; in vitro vero quilibet liquor qualis continetur interius, [Col. 0161A] talis exterius demonstratur, atque, ut ita dixerim, omnis liquor in vitreo vasculo clausus patet. Quid ergo aliud in auro vel vitro accipimus, nisi illam supernam patriam, illam beatorum civium societatem, quorum corda sibi invicem, et claritate fulgent, et puritate translucent? Quam Joannes in Apocalypsi conspexerat, cum dicebat: Et erat structura muri ejus ex lapide jaspide; ipsa vero civitas aurum mundum, simile vitro mundo (Apoc. XXI). Quia enim omnes sancti summa in ea beatitudine claritate fulgebunt, in structura aurum dicitur. Et quoniam ipsa eorum claritas vicissim sibi in alterius cordibus patet, et cum uniuscujusque vultus attenditur, simul et conscientia penetratur; hoc ipsum aurum vitro mundo simile esse [Col. 0161B] memoratur. Ibi quippe uniuscujusque mentem ab alterius oculis membrorum corpulentia non abscondit, sed patebit animus: patebit corporeis oculis ipsa etiam corporis harmonia. Sicque unusquisque tunc erit conspicabilis alteri, sicut non potest nunc conspicabilis esse sibi. Nunc autem corda nostra quandiu in hac vita sumus, quia ab altero in alterum videri non possunt, non intra vitrea, sed intra lutea vascula concluduntur. Illa itaque civitas, quae sua vicissim singulis corda manifestat, ex auro dicitur simili vitro mundo, ut designetur auro clara, vitro perspicua. Sed quamvis in ea sancti omnes tanta claritate fulgeant, tanta perspicuitate transluceant, ei tamen Sapientiae, de cujus imagine habent omne quod sunt, aequari non possunt. Bene [Col. 0161C] ergo in laude hujus aeternae Sapientiae, quae Christus est, dicit: Non adaequabitur ei aurum vel vitrum. Ad hoc enim sancti omnes ad illa gaudia perveniunt, ut esse Deo similes possint, sicut scriptum est: Cum apparuerit, similes ei erimus, quoniam videbimus eum, sicuti est (I Joan. III). Et tamen scriptum est: Domine, quis similis tibi? (Mich. VII). Et iterum: Quis similis erit Deo inter filios Dei? (Psal. LXXXVIII). Unde ergo similis, et unde non similis; nisi quia huic Sapientiae et similes erunt ad imaginem, et tamen non erunt similes ad aequalitatem? Aspiciendo quippe aeternitatem Dei, fit eis ut aeterni sint; et dum visionis ejus donum percipiunt, ex perceptione beatitudinis imitantur quod [Col. 0161D] vident. Et similes ergo sunt, quia beati sunt; et tamen Creatori similes non sunt, quia creatura sunt. Et habent itaque quamdam Dei similitudinem, quia non habent finem; et tamen incircumscripti Filii Dei aequalitatem non habent, quia habent circumscriptionem. Dicatur igitur recte in laude hujus aeternae Sapientiae: Non adaequabitur ei aurum vel vitrum; quia videlicet quantalibet sancti claritate vel perspicuitate fulgeant; aliud esse [(47) 1Kb] homines et sapientes in Deo, atque aliud esse hominem (scilicet Christum) Sapientiam Dei Patris. Quam profecto Sapientiam B. Job veraciter agnovit, qui mediatori [Col. 0162A] Dei et hominum aliquem sanctorum comparare minime praesumpsit.

Unde et subditur: Non commutabuntur pro ea vasa auri excelsa et eminentia. Excelsum quippe vas auri Elias exstitit; excelsum vas auri Jeremias; excelsa atque eminentia auri vasa priores patres fuerunt. Sed haec Dei Patris sapientia, quae Christus est, ut a perpetua nos damnatione redimeret, et a carnali conversatione abstraheret, apparuit in carne. Et qui illam veraciter non agnovit mediatorem Dei et hominum hominem Christum Jesum esse unum ex prophetis putavit, quem electorum oculi fide tenuerunt Deum, cum viderent hominem. Unde ab eo sanctis discipulis dicitur: Quem dicunt homines esse Filium hominis? Cui cum [Col. 0162B] protinus responderent: alii Joannem Baptistam, alii autem Eliam, alii vero Jeremiam, aut unum ex prophetis; de suo mox sensu requiruntur: Vos autem quem me esse dicitis? Cui Petrus totius Ecclesiae voce respondens, ait: Tu es Christus Filius Dei vivi (Matth. XVI). Quia igitur juxta Pauli vocem, Christum novimus Dei virtutem et Dei Sapientiam; Petrus pro hac Sapientia vasa auri excelsa et eminentia commutare noluit, qui de illa, non aliud quam erat, intellexit. Magnum quippe, ut dictum est, vas auri Joannes, magnum vas auri Elias vel Jeremias fuit; sed quisquis eumdem Dominum quemlibet eorum esse credidit, vas auri excelsum et eminens pro Sapientia commutavit. [Col. 0162C] Ecclesia vero pro hac Sapientia, quae Christus est, vasa auri excelsa et eminentia non commutat; quia Christum Dei Filium non unum esse prophetarum, sed unum prophetarum Dominum credit. Ipsam quippe Dei Patris ad se venisse Sapientiam videns, noluit se in illis aureis vasis figere, sed in eam studuit fide certissima pertransire. Dicat itaque B. Job de aeterna Dei Patris Sapientia, quae Christus est: Non commutabuntur pro ea vasa auri excelsa et eminentia, quia electi quique sanctorum vitam venerantur ex sublimitate, et tamen non suscipiunt ad errorem. Quos enim puros homines sciunt, Deo homini, id est Christo, omnino non conferunt.

Unde et adhuc subditur: Non commemorabuntur, [Col. 0162D] supradicta scilicet vasa auri excelsa et eminentia, comparatione ejus. Omnes enim supernae patriae electi, sancti quidem et justi sunt; sed participatione ejusdem Sapientiae, quae Christus est, non comparatione. Quid enim sunt homines Deo comparati? Sapientia autem lumen vocatur, et Sapientiae servi, lumen vocari solent; sed Sapientia est lumen illuminans; servi vero Sapientiae lumen illuminatum. Unde scriptum est: Erat lux vera quae illuminat omnem hominem venientem in hunc mundum (Joan. I). Istis autem recte dicitur: Vos estis lux mundi (Matth. V). Justitia quidem Sapientia [Col. 0163A] est; justitia et servi hujus Sapientiae, quae Christus est, nuncupantur: sed illa justitia est justificans; isti sunt justitia justificata. De ipsa quoque Sapientia, quae Deus est, dicitur: Ut sit ipse justus et justificans (Rom. III); isti vero, qui hujus Sapientiae servi sunt, dicunt, ut nos efficiamur justitia Dei in ipso (II Cor. V). Aliter ergo venerandum est lumen illuminans, aliter lumen illuminatum. Aliter justitia justificans, aliter justitia justificata. Sapientia vero est et sapit, nec habet aliud esse, et aliud sapere; servi autem Sapientiae esse quidem sapientes possunt, nec tamen hoc habent esse quod sapere: nam et esse possunt, et sapientes non esse; Sapientia vero Dei Patris, quae Christus est, habet essentiam, habet vitam, sed hoc quod [Col. 0163B] habet, ipsa est. Proinde incommutabiliter vivit, quia non ex accidenti dono, sed essentialiter vivit. Sola ergo cum Patre et Spiritu sancto veraciter est, cujus essentiae comparatum esse nostrum, non esse est. Huic Sapientiae, quae Christus est, si conjungimur, sumus, vivimus, et sapimus (Act. XVII). Huic si comparamur, nec sapimus, nec vivimus, nec omnino sumus. Hinc est quod sancti omnes quanto in Dei visione proficiunt, tanto magis divinitatis interna conspiciunt, tanto subtilius se nihil esse cognoscunt. Ut ergo in comparatione illius summae essentiae aliquid simus, cognoscamus nosmetipsos, quod pene nihil sumus. Bene itaque dicitur, quod non commemorabuntur comparatione ejus, scilicet Sapientiae, vasa auri excelsa et eminentia; [Col. 0163C] quia, quamvis ex participatione ejusdem Sapientiae, quae Christus est, aliquid sunt; comparatione illius memoranda non sunt. Quia vero haec Sapientia humanis cordibus latenter infunditur, sicut de sancto quoque Spiritu dictum est: Spiritus ubi vult spirat: et vocem ejus audis, sed non scis unde veniat, aut quo vadat (Joan. III); idcirco apte subjungitur: Trahitur enim Sapientia de occultis (Job XXVIII).

De occultis quippe Sapientia trahitur, quia cum sit invisibilis, nonnisi invisibiliter invenitur. Quae recte quoque trahi dicitur; quia, sicut flatum trahimus, ut corpus vivat, sic ab intimis Sapientiae Spiritus ducitur, ut ad vitam anima subsistat. Unde ipsa Sapientia per Psalmistam ait: Os meum aperui [Col. 0163D] et attraxi spiritum (Psal. CXVIII). Quae nimirum Dei Patris Sapientia humana carne cum anima rationabili suscepta, dum ab intimis apparuisset, in prompto mundus hic, qui auctorem suum videre non potuit; quem visibilem conspexit hominem, eum quoque et invisibilem agnovit Deum. Conversa est ab infidelitatis suae tenebris superba prius sua aversione gentilitas; ostensis signis atque prodigiis crevit fides; propagata autem fide, in veneratione omnium sanctae Ecclesiae culmen emicuit: cui, cum deessent aperti adversarii, tentari coepit a suis. Ex qua re actum est, ut in eadem sancta Ecclesia nonnulli prodirent, qui mediatorem Dei et hominum hominem Christum Jesum purum hominem et creatum dicerent, sed ex gratia deificatum; [Col. 0164A] tantumque ei sanctitatis tribuerent, quantum de sanctis caeteris, ejus videlicet famulis agnovissent. Quos B. Job prophetiae spiritu afflatus sententiae suae diffinitione redarguit, dicens:

Non adaequabitur ei topazion de Aethiopia. Quid Aethiopiam, nisi praesentem mundum accipimus quae coloris nigredine designat peccatorem populum foeditate meritorum? Aliquando vero Aethiopiae nomine specialiter gentilitas designari solet infidelitatis prius nigra peccatis. Unde David propheta videns quod ad Judaeam redimendam venturus esset Dominus, sed ante gentilitas crederet, et postmodum Judaea sequeretur, ait: Aethiopia praeveniet manus ejus Deo (Psal. LXVII); id est priusquam Judaea credat, salvandam se offert omnipotenti Deo [Col. 0164B] peccatis nigra gentilitas. Topazion vero pretiosus lapis est: et quia Graeca lingua omne dicitur pro eo quod omni colore resplendet, topazion quasi topatus vocatur. Dum vero in Deum conversa gentilitas credidit, ex ea multi ita sunt dono sancti Spiritus locupletati, ut quasi multis coloribus, sic multis virtutibus luceant. Sed ne acceptis quisquam virtutibus extollatur, a B. Job recte dicitur: Non adaequabitur ei topazion de Aethiopia. Ac si apertius diceretur: Nullus sanctorum quibuslibet virtutibus plenus, ex ista tamen nigredine mundi collectus, Sapientiae Dei Patris, quae Christus est, aequari potest, de quo per angelum Gabrielem semper Virgini Mariae Genitrici illius dictum est: Quod nascetur ex te sanctum, vocabitur Filius Dei (Luc. [Col. 0164C] I). Nos quippe etsi sancti per Dei gratiam efficimur, non tamen sancti nascimur; quia ipsa naturae corruptibilis conditione constringimur, ut cum Propheta unusquisque nostrum dicat: Ecce enim in iniquitatibus conceptus sum, et in peccatis concepit me mater mea (Psal. L). Ille autem solus veraciter sanctus natus est, qui ut ipsam conditionem naturae corruptibilis vinceret, ex commistione carnalis copulae conceptus non est.

Iterum, o Judaei, charitate cogente, ad vos revertor conloquendo, scire volens, utrum, jam deposita incredulitatis mortifera perfidia, Christum cum Deo Patre et Spiritu sancto unum naturaliter Deum esse credatis; an adhuc caecitate paterni erroris [Col. 0164D] contenebrati de illius Deo Patri coaeterna divinitate dubitetis? Si illum cum Deo Patre et Spiritu sancto unum verum Deum esse negatis, aeterna beatitudine et felicitate privati estis. Quia igitur in vestra adhuc malitia perseverantes, illum non Dei Patris naturalem, sed adoptivum, sicut caeteros sanctos, per gratiam esse filium dicitis; etiam a Deo Patre receditis. Quia secundum Joannis evangelistae testimonium: Qui Filium negat, nec Patrem habet (I Joan. II). In hoc itaque, quod Christum verum Deum esse nefanda conspiratione negatis; a Deo, qui vere est unus in essentia, et in personis trinus, vos ipsos alienos facitis. O gens prava atque perversa! Cur non intelligis, quia Deum Patrem inhonoras, cum ejus naturalem Filium, ex sua videlicet [Col. 0165A] essentia, ante omnia saecula genitum, Deum esse negas; et non Creatorem, sed creaturam, ut caeteri sancti homines sunt, affirmas? Quare non consideratis, o infelices Judaei, quia magnam Deo Patri infertis injuriam, cum Jesum Christum, quem ipse sibi aequalem genuit Filium, non verum Deum, sed hominem creditis esse purum? Dicitis etiam, quod idem Redemptor humani generis Dominus noster Jesus Christus non fuerit ex Spiritu sancto conceptus, sed ex semine Joseph procreatus. Blasphemiarum vestrarum fetor, o infelices, imo infelicissimi Judaei, non solum audientium aures polluit, sed etiam ipsum aerem commaculat. Haec vestra nefandissima verba falsitate et mendacio sunt plena. Hic mendacissimus sermo a sanctis prophetis [Col. 0165B] dissentit, et Deo omnipotenti injuriam facit. Haec vestra assertio falsa, a sanctorum Patrum dictis probatur dissona, et divinae dispositioni omnino contraria. Hanc procul dubio vestram oppositionem, quae revera legi et prophetis est contraria, B. Job in supradicta sententia destruit, cum ait: Non adaequabitur ei topazion de Aethiopia. Ac si apertius diceret: Nullus hominum quamvis virtutibus sit plenus, tamen quia ex virili semine est procreatus, Jesu Christo, qui de Spiritu sancto conceptus, et ex virginali utero sine peccato natus, et in mundo absque culpa conversatus est, adaequari poterit. In vestra itaque objectione vos mentitos esse, asserit, cum topazion de Aethiopia Christo [Col. 0165C] adaequari non posse dicit. O infelicis! non intelligitis, neque attenditis, quia aliud est ex carnali concubitu natos homines gratiam adoptionis percipere, aliud unum Dominum Jesum Christum singulariter per divinitatis potentiam Deum, ex ipso conceptu prodiisse; nec aequari potest gloria Unigeniti habita per naturam, accepta gloria aliorum per gratiam? Mediator quippe Dei et hominum homo Christus Jesus, non sicut vos, o infelices Judaei, mentimini, alter in humanitate, et alter in Deitate est; nec sicut purus homo conceptus atque editus, post per meritum, ut Deus esset, accepit; sed, nuntiante angelo et adveniente Spiritu sancto, mox Verbum in utero, mox intra uterum Verbum caro factum est; et manente incommutabili essentia, [Col. 0165D] quae ei est cum Patre et sancto Spiritu coaeterna, assumpsit humanam naturam intra virginea viscera.

Ad hoc iterum, o insipientes et maligni Judaei, supradicta B. Job verba breviter replicare volumus ut, relicta incredulitatis perfidia, de Christi divinitate vos certos reddamus. Si vero adhuc obstinata mente in vestra malitia perseverare volueritis, vos per omnia in vestra disputatione mentitos esse probemus. Ait ergo iste vir sanctus in supradicta sua sententia de coaeterna Deo Patri, quae Christus est, Sapientia: Non dabitur aurum obrizum pro ea. Per aurum obrizum, ut dictum est, angeli designantur, Dicatur itaque apertius: Per semetipsam Sapientia Dei Patris, quae Christus est, manifestabitur, ut humanum genus ab originali culpa redimatur. Nullus [Col. 0166A] vice ejus de coelo angelus mittetur, quia per Creatorem necesse est ut creatura liberetur. Aperte ergo ostenditur, o inimici justitiae Judaei, quia cum humanum genus non per creaturam, quae est angelus, sed per Christum, qui est Creator, liberatur, Christus non est creatura, sed Creator.

Ut etiam B. Job antiquos Patres divini eloquii tractatores, Moysen scilicet, Josue, David, Salomonem, et caeteros Testamenti veteris doctores, inferiores Christo esse ostenderet, adjunxit, dicens: Non appendetur argentum in commutatione ejus. Per argentum enim, ut dictum est, doctores veteris legis intelliguntur. Quia ergo lex peccata indicare potuit, non curare, nullus ex priscae legis doctoribus humani generis redemptor exstitit. Hoc loco [Col. 0166B] advertite, o Judaei, quia Christus Jesus non est, ut vos dicitis, homo purus; sed verus homo est et verus Deus, qui de potestate tenebrarum redimere potuit humanum genus. Satis itaque aperte B. Job oppositionem vestram falsam esse ostendit, dum Redemptori omnium Jesu Christo nullus hominum, quamvis sanctus, aequari posse dicit. Ut etiam sapientiam philosophorum hujus mundi huic Sapientiae Dei Patris, quae Christus est, longe subesse monstraret, intulit, dicens: Nec conferetur tinctis Indiae coloribus. Per Indiam, ut supra dictum est, quae nigrum populum mittit, hic mundus accipitur, in quo vita hominum per culpam obscuram generatur. Sapientes vero hujus saeculi, id est pagani [Col. 0166C] philosophi, quasi colores tincti fuerunt; quia, quamvis honestatis colore vestiti foris viderentur, per infidelitatem tamen et pravam actionem nigri et obscuri erant. Sapientia enim hujus mundi inimica est Deo (Jac. IV); sed Sapientia Dei Patris, quae Christus est, coloribus tinctis non confertur; quia qui veraciter hanc aeternam sapientiam cognoscit, ab hujus mundi philosophis quantum distat, agnoscit. Omni ergo ambiguitate remota agnoscite, o Judaei, quod vera Sapientia, quae Christus est, super omnes homines est; quia videlicet nullus homo, quamvis sanctus, quamvis sapiens sit, aequari ei minime potest.

Iterum B. Job prudenter intelligens, quod aeterna Sapientia, quae Christus est, omnes sanctos in terra, [Col. 0166D] et coelestes in coelo virtutes sanctitate et potestate superat, subjungit, dicens: Non conferetur lapidi sardonycho pretiosissimo, vel sapphiro. Ac si apertius diceret: Haec Sapientia Dei Patris lapidi sardonycho vel sapphiro non confertur; quia is qui Dei est virtus et Dei sapientia, mediator scilicet Dei et hominum homo Christus Jesus, (I Tim. II), tanta magnitudine excellit omnia, ut ei neque in terra sancti homines, patriarchae videlicet et prophetae, neque in coelo angeli comparentur. Constat itaque, o infelices Judaei, quia haec Dei Patris Sapientia, quae Christus est, non est creata, ut vos blasphemando dicitis, sed creatrix; cui nec terrestris creatura aequari potest, nec etiam coelestis. Ut etiam hoc sanctus vir in illa quoque superna civitate [Col. 0167A] Hierusalem nullum posse pervenire ad aequalitatem Unigeniti Dei et Virginis demonstraret, addidit: Non adaequabitur ei aurum, vel vitrum. Ac si apertius diceret: Quamvis in illa summa ac coelesti civitate sancti omnes tanta claritate fulgeant, tanta perspicuitate transluceant; illi tamen Sapientiae id est Christo, de cujus imagine habent omne quod sunt, aequari minime possunt. Advertite igitur, o inimici veritatis Judaei, quia Christus, in quo omnes thesauri sapientiae et scientiae Dei Patris sunt (Coloss. II), cui nullus sanctorum potentia et magnitudine aequari potest, non temporalis, ut vos dicitis, sed aeternus est. Ipse enim, quod omnino negare non potestis, nec debetis, coaeterna Deo Patri est Sapientia, per quem facta sunt omnia. Quam [Col. 0167B] profecto sapientiam B. Job, ut vir pius et mysticis sermonibus plenus, subtiliter agnovit qui eidem Jesu Christo aliquem sanctorum comparare nequaquam praesumpsit. De quo etiam subjungit, dicens: Non commutabuntur pro ea vasa auri excelsa et eminentia. Quasi diceret: Sancta Ecclesia pro hac Sapientia, quae Christus est, vasa auri excelsa et eminentia non commutat, quia Christum Dei Virginisque Filium, non unum ex prophetis, sed Dominum esse prophetarum indubitanter affirmat. Electi quique, ut dictum est, sanctorum Patrum vitam venerantur ex sublimitate virtutum; et tamen non eam ad errorem suscipiunt. Quare? Quia videlicet quos homines puros sciunt, quamvis virtutibus emineant, Deo tamen homini, id est Christo Dei et [Col. 0167C] Virginis Filio omnino non conferunt. Hoc loco attendite, o Judaei, quia haec Dei Patris Sapientia, quae Christus est, cui doctores veteris Testamenti aequari nequaquam possunt, non est temporalis, ut vos mentimini, sed aeterna; nec humana, sed divina, per quam ex nihilo facta sunt omnia.

Nec etiam ex illis, qui ex gentilitate ad sanctae Trinitatis fidem in novo testamento conversi sunt, eidem Dei Patris Sapientiae, quae Christus est, aequari aliquis posset, vir sanctus subjungit, dicens: Non adaequabitur ei topazion de Aethiopia. Ac si apertius diceret: Nullus sanctorum quibuslibet virtutibus plenus ex ista nigredine gentilitatis collectus Sapientiae Dei Patris, quae Christus est, aequari potest. [Col. 0167D] Ac si patenter insinuat, dicens: Hi, qui ex peccati nigredine, id est ex gentilitate ad conversionem veniunt, aequari Deo homini, id est Christo non possunt; quamvis multis colorum virtutibus resplendere videantur. De quibus apte subditur, nec tincturae mundissimae componentur. Tincturae enim mundissimae vocantur hi, qui veraciter sunt humiles et veraciter sancti, qui sciunt quidem, quia ex semetipsis virtutum speciem non habent, sed hanc ex dono gratiae supervenientis tenent. Tincti enim non essent, ut ait B. Gregorius, si sanctitatem naturaliter habuissent. Sed mundissimae tincturae sunt, quia humiliter custodiunt supervenientem [Col. 0168A] in se virtutum gratiam, quam acceperunt. Hinc est enim quod sponsi voce de sancta Ecclesia dicitur: Quae est ista, quae ascendit dealbata? (Cant. VIII.) Quia enim sancta Ecclesia coelestem vitam naturaliter non habet, sed, superveniente Spiritu sancto, pulchritudine spiritualium donorum componitur; non alba, sed dealbata memoratur.

Et notandum, quod superius cum dixisset: Non conferetur tinctis Indiae coloribus, eosdem colores non intulit mundos; hoc vero in loco, ut tincturam veracium virtutum ab illa philosophorum fucatione distingueret, tincturas addidit mundissimas. Tincturae enim mundissimae recte nominantur hi, qui prius per prava opera foedi fuerant, superveniente tamen Spiritu sancto, nitore gratiae vestiuntur, ut longe [Col. 0168B] aliud appareant esse quam erant. Unde etiam baptisma, id est tinctio, dicitur ipsa nostra in aqua descensio. Tingimur quippe, quia qui prius indecori eramus deformitate vitiorum, accepta fide reddimur pulchri gratia et ornamento virtutum. Quamvis ergo tincturae mundissimae filii Ecclesiae ex gentilitate venientes opponantur, scilicet spiritalis gratiae repleantur, et sacro baptismate a peccatis purgentur; tamen quia omnino haec a semetipsis non habent, aeternae Dei Patris Sapientiae, quae Christus est, coaequari non possunt.

Audistis, o Judaei, docente B. Job, quia nec in coelo aliquis angelorum, nec ante legem aliquis patriarcharum, nec sub lege quisquam prophetarum vel doctorum nec in novo testamento, quamvis sanctus, quamvis [Col. 0168C] virtutibus plenus, coaeternae Deo Patri Sapientiae, quae Christus est, aliquis purificari potuit. Mentitos vos itaque in vestra oppositione esse, legis et prophetarum verissimis testimoniis satis evidenter comprobamus, qui dicitis Christum non verum Dei Filium, sed sicut alium quemlibet sanctorum per gratiam fuisse adoptatum, et a Deo virtutibus ditatum. Patenter datur intelligi, o inimici veritatis Judaei, quia si Christus, ut vos dicitis, homo purus esset, nec in terra sanctos homines, nec in coelo angelicas potestates, ut ait B. Job, propria virtute excelleret. Sed quia non homo purus, sed verus Dei Filius est; idcirco nec homo in terra, quamvis sanctus sit, nec in coelo angelus ei aequari potest. [Col. 0168D] Est ergo Dominus noster Jesus Christus non adoptivus, sed naturaliter unus et verus Deus cum Patre et Spiritu sancto, per quem Deus Pater omnia creavit ex nihilo. Hoc idem legis testimonia asserunt; hoc ipsum prophetarum vaticinia testantur; hoc sanctarum Scripturarum veritas declarat; hoc sancti veteris et novi Testamenti doctores affirmant; hoc sancta Ecclesia praedicat. Christus est itaque Dei Patris Sapientia, per quem facta sunt omnia.

[(48) 1Kb] Moneo vos, o Judaei, ut de hac Sapientia, quae Christus est, quid etiam B. Job dicat, in commune audiamus. Ait enim sub quadam requisitione: Unde ergo sapientia veniet, et quis est locus intelligentiae? [Col. 0169A] Abscondita est ab oculis omnium viventium. Pensandum magnopere est quod a sancto viro requiritur, unde sapientia veniet. Ab eo et venit, ut ait B. Gregorius, a quo orta est. Sed quia ab invisibili et coaeterno Patre nascitur, ejus via occulta est. Unde et per prophetam dicitur: Generationem illius quis enarrabit? (Isa. LIII.) Locus vero intelligentiae ejus est humana mens, quam haec Dei Sapientia dum repleverit, sanctam facit. Quia ergo et invisibilis est de quo prodiit, et incertum nobis est in cujus mente intellecta requiescit, recte nunc dicitur: Unde ergo sapientia veniet, vel quis est locus intelligentiae? Sed hoc valde mirum est, quod protinus subinfertur: Abscondita est ab oculis omnium viventium. Sapientia quippe, quae Christus est, si [Col. 0169B] oculis omnium viventium occulta esset, hanc procul dubio sanctorum nemo vidisset. Sed ecce huic sententiae Joannem audio concordantem, qui ait: Deum nemo vidit unquam (I Joan. IV). Rursumque cum testamenti veteris Patres intueor, multos horum, teste ipsa sacra lectionis historia, Deum vidisse cognosco. Vidit quippe Jacob Dominum, qui ait: Vidi Dominum facie ad faciem, et salva facta est anima mea (Gen. XXXII). Vidit Moyses Dominum, de quo scriptum est: Loquebatur Dominus ad Moysen facie ad faciem, sicut loqui solet homo ad amicum suum (Exod. XXXIII). Vidit etiam Job Dominum, qui dicit: Auditu auris audivi te; nunc autem oculus meus videt te (Job XLII). Vidit Isaias Dominum, qui ait: Anno quo mortuus est rex Ozias, [Col. 0169C] vidi Dominum sedentem super solium excelsum et elevatum (Isai. VI). Vidit Michaeas Dominum, qui dicit: Vidi Dominum sedentem super solium suum, et omnem exercitum coeli assistentem ei a dextris et a sinistris (III Reg. XXII).

Quid est ergo quod tot testamenti veteris Patres Deum se vidisse testati sunt; et tamen de hac Sapientia, quae Deus est, scilicet Christus, dicitur: Abscondita est ab oculis omnium viventium; et Joannes dicit: Deum nemo vidit unquam, nisi hoc, quod patenter datur intelligi; quia, quandiu hic mortaliter vivitur, videri per quasdam imagines Deus potest, sed per ipsam naturae suae speciem non potest: ut anima gratia sancti Spiritus afflata per [Col. 0169D] figuras quasdam Deum videat, sed ad ipsam vim essentiae ejus non pertingat? Hinc est enim quod Jacob, qui Deum se vidisse testatur, hunc nonnisi in angelo vidit. Hinc est quod Moyses, qui cum Deo facie ad faciem loquitur, sicut loqui solet homo cum amico suo, ei in ipsa suae locutionis verba dicit: Si inveni gratiam in conspectu tuo, ostende mihi teipsum manifeste, ut videam te (Exod. XXXIII). Certe enim, si Deus non erat cum quo loquebatur, ostende mihi Deum diceret, et non ostende temetipsum. Si autem Deus erat cum quo facie ad faciem [Col. 0170A] loquebatur, cur se petebat videre, quem videbat? Sed ex hac ejus petitione colligitur, quia eum sitiebat per incircumscriptae naturae suae claritatem cernere, quem jam coeperat per quasdam imagines videre; ut sic superna essentia mentis oculis adesset, quatenus ei ad aeternitatis visionem nulla imago creata temporaliter interesset.

Viderunt ergo Patres testamenti veteris Dominum; et tamen juxta Joannis vocem: Deum nemo vidit unquam; et juxta B. Job sententiam: Sapientia, quae Deus est, abscondita est ab oculis omnium viventium; quia in hac mortali carne consistentibus, et videri potuit in veteri testamento per quasdam circumscriptas imagines, et in novo per assumptam humanitatem: et videri non potuit per [Col. 0170B] incircumscriptum lumen aeternitatis. Sin vero a quibusdam potest in hac adhuc corruptibili carne viventibus, et tamen inaestimabili virtute crescentibus quodam contemplationis acumine aeterna Dei claritas videri, hoc quoque sententia B. Job non abhorret, quae ait: Abscondita est ab oculis omnium viventium; quoniam quisquis Sapientiam, quae Deus est, videt, huic vitae funditus moritur, ne jam ejus amore teneatur. Nullus quippe eam videt, qui adhuc carnaliter vivit; quia nemo potest amplecti Deum simul et saeculum. Qui enim Deum videt, eo ipso moritur, quo vel intentione cordis vel [(49) 1Kb] effectu operis ab hujus vitae delectationibus tota mente separatur. Unde et ad eumdem quoque Moysen dicitur: Non enim videbit me homo [Col. 0170C] et vivet (ibid.). Ac si aperte diceretur: Nullus unquam Deum [(50) 1Kb] specialiter videt, et mundo carnaliter vivit. Unde Paulus quoque apostolus, qui adhuc Dei invisibilia, sicut ipse testatur, ex parte cognoverat; jam huic mundo totum se mortuum esse perhibebat, dicens: Mihi mundus crucifixus est et ego mundo (Galat. VI). Sicut enim jam longe [(50*) 1Kb] superius diximus non suffecit, ut diceret: Mundo crucifixus sum, nisi etiam praemitteret, mihi mundus crucifixus est, ut non solum se mundo mortuum, sed etiam mundum sibi mortuum esse testaretur; quatenus nec ipse mundum, nec ipsum jam mundus appeteret. Si enim duo fortasse in uno loco sint, quorum unus vivus, alter vero sit [Col. 0170D] mortuus, etsi mortuus viventem non videt, vivus tamen mortuum videt. Praedicator autem Dei ut ostenderet, quia per abjectionem qua se humiliando dejecerat, talis jam factus esset, ut nec ipse mundum, nec ipsum mundus conspiceret, non solum ait se mundo crucifixum, ut ipse mundi gloriam cum appeteret, tanquam mortuus non videret; sed etiam mundum sibi asseruit crucifixum, in quo tanta se humilitate dejecerat, ut ei ipse mundus tanquam ad eum esset mortuus, paululum humilem atque despectum jam videre nequaquam posset.

[Col. 0171A] Sciendum vero est quod fuere nonnulli, qui Deum dicerent etiam in illa regione beatitudinis, in claritate quidem sua conspici, sed in natura minime videri. Quos nimirum minor inquisitionis subtilitas fefellit. Neque enim illi simplici et incommutabili essentiae aliud est claritas, et aliud natura; sed ipsa ei natura sua claritas, et ipsa claritas natura est. Quia enim suis dilectoribus haec Dei Patris Sapientia, quae Christus est, sese in futuro ostenderet, in se pollicetur, dicens: Qui diligit me, diligetur a Patre meo: et ego diligam eum, et manifestabo ei meipsum (Joan. XIV). Ac si patenter dicat: Qui in vestra me natura nunc cernitis, restat ut me in mea in futura vita videatis. Hinc rursus ait: Beati mundo corde, quoniam ipsi [Col. 0171B] Deum videbunt (Matth. V). Hinc etiam Paulus ait: Nunc videmus per speculum et in aenigmate; tunc autem facie ad faciem. Nunc cognosco ex parte; tunc cognoscam sicut et cognitus sum (I Cor. XIII). Sed quia de Deo per primum Ecclesiae praedicatorem dicitur: In quem desiderant angeli prospicere (I Petr. I); sunt nonnulli, qui nequaquam Deum videre vel angelos suspicantur, et tamen dictum per Veritatis sententiam scimus: Angeli eorum in coelis semper vident faciem Patris mei, qui in coelis est (Matth. XVIII). Nunquid ergo aliud veritas, aliud praedicator insonat veritatis? Sed si sententia utraque conferatur, quia sibi nequaquam discordet, cognoscitur. Deum quippe angeli et vident et videre desiderant; intuentur et intueri sitiunt. Si enim, [Col. 0171C] ut ait B. Gregorius, angeli videre desiderant, ut effectu sui desiderii minime perfruantur, desiderium sine fructu anxietatem habet; et anxietas poenam. B. vero angeli ab omni poena anxietatis longe sunt, quia nunquam simul poena et beatitudo sibi conveniunt. Rursum cum dicimus, eos Dei visione satiari, quia Psalmista ait: Satiabor, dum manifestabitur gloria tua (Psal. XVI), considerandum nobis est, quoniam satietatem solet fastidium subsequi. Ut ergo recte sibi utraque conveniant, dicat Veritas, quia semper vident; dicat praedicator egregius, scilicet Petrus apostolus, quia semper videre desiderant. Ne enim sit in desiderio anxietas, desiderantes satiantur; ne autem sit in satietate [Col. 0171D] fastidium, satiati desiderant. Desiderant igitur sine labore, quia desiderium satietas comitatur; et satiantur sine fastidio, quia ipsa satietas ex desiderio semper accenditur. Sic quoque nos erimus, quando ad ipsum fontem vitae venerimus. Erit nobis delectabiliter impressa sitis simul atque satietas. Sed longe erit a siti necessitas, longe a satietate fastidium, quia et sitientes satiabimur, et satiati sitiemus. Videbimus igitur Deum, ipseque erit praemium laboris nostri, ut post mortalitatis hujus tenebras, accessa ejus luce gaudeamus. Sed cum ejus lucem dicimus accessam, obsistit animo, quod Paulus dicit: Qui lucem habitat inaccessibilem: quem vidit nullus hominum, sed nec videre potest (I Tim. VI). Ecce rursum audio quod Psalmista ait: [Col. 0172A] Accedite ad Deum, et illuminamini (Psal. XXXIII). Quomodo ergo accedendo illuminamur, si ipsam lucem qua illuminari possumus, non videmus? Si vero accedendo ad eum, ipsam qua illuminamur, lucem videmus; quomodo inaccessibilem esse perhibetur? Qua in re pensandum, quod inaccessibilem dixit, sed homini humana sapienti. Sacra quippe Scriptura omnes carnalium sectatores humanitatis nomine notare solet. Unde idem Apostolus quibusdam discordantibus dicit: Cum enim sit inter vos zelus et contentio, nonne carnales estis, et secundum hominem ambulatis? (I Cor. III.) Quibus paulo post subjecit: Nonne homines estis? (Ibid.) Et unde alias testimonium protulit, quod oculus non vidit, nec auris audivit, nec in cor hominis ascendit, quae [Col. 0172B] praeparavit Deus diligentibus se (I Cor. II). Et cum hoc absconditum hominibus dixisset, mox subdidit: Nobis autem revelavit Deus per Spiritum suum (ibid.). Ipsum videlicet se ab hominibus vocatione discernens, qui raptus supra hominem divina jam sapiebat. Ita etiam hoc loco cum lumen Dei inaccessibile perhiberet, ut ostenderet quibus, subdidit: Quem vidit nullus hominum, sed nec videre potest (I Tim. VI).

More suo homines vocans, omnes scilicet humana sapientes, quia qui divina sapiunt, supra homines sunt. Videbimus igitur Deum, ut ait B. Gregorius, si per coelestem conversationem supra homines esse mereamur. Nec tamen ita videbimus eum, sicut videt ipse seipsum. Longe quippe dispariliter [Col. 0172C] Creator se videt, quam videt creatura ipsum Creatorem. Nam quantum ad immensitatem Dei, quidam nobis modus figitur contemplationis; quia eo ipso pondere circumscribimur, quo creatura sumus. Sic profecto non ita conspicimus Deum, sicut ipse conspicit se; sicut non ita requiescimus in Deo, sicut ipse requiescit in se. Nam visio nostra vel requies erit utcunque similis visioni, vel requiei illius, sed aequalis non erit. Ne enim luceamus nobis, contemplationis penna nos sublevabit, atque a nobis ad illum erigemur intuendum; raptique intentione cordis et dulcedine contemplationis, aliquomodo a nobis in aeterna beatitudine ibimus in ipsum. Etiam hoc ipsum ire nostrum minus [Col. 0172D] est requiescere, et tamen sic in Deum ire, perfecte est requiescere. Et perfecta ergo requies est, quia Deus cernitur; et tamen nostra requies non est aequanda requiei illius, quia Dei requies non a se in alium transit ut quiescat. Est itaque requies, ut ita dicam, similis atque dissimilis; quia quod Dei requies est, hoc nostra requies imitatur; namque ut beati atque aeterni simus, aeternum imitamur, aeternum scilicet Deum, qui vera aeternitas est; et magna nobis est aeternitas imitatio aeternitatis. Nec exsortes sumus ejus quem imitari possumus; quia et videntes participamus, et participantes imitamur. Quae nimirum visio nunc fide inchoatur, sed tunc in specie perficietur, quando coaeternam Deo Patri Sapientiam, quae Christus [Col. 0173A] est, quam modo per ora praedicantium, quasi per decurrentia flumina potamus, in ipso suo fonte, hoc est in Patre, de quo semper nascitur, potaverimus. Unde in libro primo Sententiarum ait B. Isidorus noster patronus, Filii Dei perfecta nativitas nec coepit esse, nec desiit. Semper itaque Filius de Deo Patre nascitur, et tamen nativitas ejus aeterna est atque perfecta. Quae Dei Patris Sapientia per Salomonem sic loquitur: Ante omnes colles generabat me Deus (Prov. VIII).

Interea vos pro salute vestra moneo, o Judaei, ut B. Job verba quae nunc usque exposita sunt vobis, non negligenter oblivioni tradatis, sed solerter memoriae commendetis, quatenus illius verbis fidem attribuentes, Christum, qui secundum ipsius testimonium [Col. 0173B] naturalis Dei Patris Sapientia est, omni dubietate postposita verum Deum esse credatis. Ipse quippe B. Job supra testatur, quamvis gentilis, quod nec in terra homo, nec in coelo angelus Christo, qui veraciter Dei Patris Sapientia est et virtus, aequari potest. Desine itaque, o gens prava atque perversa, Christum purum hominem vel creaturam dicere, quem tot legis et prophetarum testimoniis didicisti, cum Deo Patre et Spiritu sancto unum et verum Deum esse. Procul dubio si creatura esset, nec in terra sanctos homines, nec in coelo angelicas dignitates excelleret. Quia vero non est creatura, ut vos blasphemando dicitis, sed verus Creator omnium, idcirco propria virtute et potestate [Col. 0173C] non solum sanctos homines, verum etiam coelestium ordinum superat principatus et potestates. Evidenter itaque vos, o infelices Judaei, in vestra assertione B. Job convincit, qui Jesu Christo Dei, et Virginis filio nullam creaturam aequari posse dicit. Perpendite igitur, o inimici veritatis Judaei, quia, ut saepe dictum est, si creatura fuisset, omnes rationales creaturas, coelestes videlicet et terrestres, propria virtute non superasset. De quo B. Joannem Baptistam novimus dixisse: Qui de coelo venit super omnes est (Joan. III). Quid ergo restat, nisi ut, errore infidelitatis depulso, ipsum Dei et Virginis Filium divinam Sapientiam esse credatis, per quam Deus Pater omnia creavit ex nihilo?

[Col. 0173D] Sed ut credatis certius et teneatis firmius, quod per ipsam Sapientiam, quae Christus est, Deus Pater omnia creavit ex nihilo, moneo vos ut solerter audiatis quid gloriosissimus prophetarum David eidem Deo Patri dicat in Psalmo: Quam magnificata sunt opera tua, Domine, omnia in Sapientia fecisti (Psal. CIII). Omni quippe dubietate postposita, o insipientes et maligni Judaei, hujus S. Prophetae verbis fidem accommodare debetis. Ipse utique, jubente Domino, oleo unctus cum leonibus quasi cum agnis lusit, et in ursis similiter fecit. Gigantem etiam occidit, et opprobrium ab Israel abstulit (I Reg. XVII); insuper et gentis vestrae cornu, o Judaei, pro viribus exaltavit. Inimicos vestros undique contrivit, et adversarios exstirpavit. De omni corde suo [Col. 0174A] Dominum laudavit, et contra altare cantores stare fecit, dulcesque modulos in eorum sonos gratulanter exhibuit: in celebrationibus decus magnum dedit, tempora usque ad consummationem vitae ornavit; et ut nomen sanctum Domini laudarent, ac sanctitatem illius posteri amplificarent, constituit. Hujus itaque Prophetae tantae sanctitatis et auctoritatis verba libenter audite, ut, omni infidelitate remota et Christi fide suscepta, ad filiorum Ecclesiae consortium possitis pertingere. Quanto majora ab omnipotenti Deo per hujus sancti Prophetae et regis beneficia percepistis, tanto devotius illius verissima testimonia quae de coaeterna Dei Patris Sapientia, quae Christus est, protulit, recipere debetis. Ipsum igitur patienter audite, ut ejus testimonio [Col. 0174B] compuncti, Christum certissime credatis verum Deum esse. Dic, sancte David, dic Deo Patri ea quae, Spiritu sancto revelante, de ejus coaeterna Sapientia, quae Christus est, didicisti. Quam magnificata sunt, inquit, opera tua, Domine, omnia in sapientia fecisti; impleta est terra possessione tua (Psal. CIII). Ac si apertius diceret: O Deus Pater omnipotens, ecce omnia in Sapientia tua, id est in Christo, fecisti; et quia multa sunt, impleta est terra possessione tua, scilicet creatura tua. Per Sapientiam enim suam, id est per Christum, ut dictum est, Deus Pater creavit quidquid est in coelo, in terra et in mari. Sed quod hic dicitur, melius de nova creatura mystice accipitur, quam exuit a veteri [Col. 0174C] homine Christus, quia implevit orbem terrae, id est Ecclesiam: granum enim frumenti cadens in terram multum fructum attulit (Joan. XII). Antea enim ipse Dei et Virginis Filius singulariter erat donec transiret. Unde ipse ait in Psalmo de seipso: Singulariter sum ego, donec transeam (Psal. CXL). Sed quando ipse per passionem de hoc mundo transivit, drachmam perditam invenit, et ovem errabundam ad gregem reduxit. Omnia igitur haec Deus Pater in Sapientia sua, id est in Christo fecit; scilicet terram possessione sua replevit, id est sanctam Ecclesiam fidelibus populis dilatavit. Firmiter igitur credite, o Judaei, quia Christus est vera Dei Patris Sapientia, per quam facta sunt omnia. Credite illum de Virgine matre naturalem carnis habere substantiam, [Col. 0174D] et de Deo Patre naturalem habere divinitatem. Credite illum indubitanter verum hominem esse, et verum Deum, cui Deus Pater omne dedit judicium (Joan. V). Illum cum Deo Patre et Spiritu sancto unum et verum Deum adorate, eumque terribilem Judicem sine intermissione venturum formidate.

Audite, o insipientes et maligni Judaei, quae dico, audite quae loquor, auscultate quae moneo. Si eum in praesenti vita fideliter credendo, non habueritis propitium, nequaquam illum in futuro saeculo evadere poteritis iratum. Si illum verum Deum esse nolueritis confiteri coram hominibus, absque dubio in ejus adventu peribitis cum infidelibus. Pro certo scitatis quia, si in vestra volueritis infidelitate permanere, [Col. 0175A] nullatenus illius judicialem sententiam poteritis evadere. Attendite vobis, o miseri et miserandi Judaei, ne per vestram infidelitatem aeternam incurratis damnationem. Sufficienter itaque jam ostensum est vobis sacrae legis testimoniis et prophetarum verissimis auctoritatibus, Christum non esse creaturam, sed Creatorem; nec purum hominem, sed verum Deum et verum hominem cum Deo Patre omnia regentem, omnia continentem, et omnia circumplectentem. Convictos itaque vos esse in vestris mendacissimis oppositionibus cognoscite et de Christi divinitate, qua Deo Patri aequalis est, ulterius dubitare nolite.



§ VII.---

Ex Isaiae testimonio Judaeos convictos reddidit ad Filii Dei Incarnationem, et ad Christi in [Col. 0175B] nostra corruptibili natura eorumdem conversationem, necessitate tamen nulla cogente: introducitur Davidis testimonium, et ut non solum duorum vel trium, sed et multorum testium Christianorum fides roboretur, adducitur Isaias non tantum semel sed et pluries, et si eum plures videre oculis cordis, alii vero corporis. Ad idem Baruch assertio, ut eum credant humanam carnem assumpsisse, et cum hominibus conversatum.

Interea vellem scire utrum, jam deposita infidelitate, Christum cum Deo Patre et Spiritu sancto unum et verum Deum esse credatis, an adhuc in vestra malitia perdurantes de illo in aliquo dubitatis? Haec est responsio simul et oppositio vestra. Dicitis enim quod incredibile videtur vobis coaeternum Deo Patri Filium humanam naturam suscepisse, [Col. 0175C] et per intervalla temporum et momenta aetatum ut hominem crevisse, et inter homines conversatum esse. Ad haec nos econtra vobis respondemus quia, si illum adhuc de Virgine matre pro redemptione humani generis verum, naturalem, atque perfectum assumpsisse hominem non creditis; si ipsum Dei Patris Verbum carne vestitum inter homines conversari vobis incredibile videtur; si hominem coaeterno Deo Patri Filio conjungi non posse dicitis; si Christum verum Deum et verum hominem fuisse negatis, audite legis testimonia, audite prophetarum praeconia, audite vaticinantium dicta, audite Spiritus sancti oracula. Quid igitur ipse Dei Filius, qui de Virgine matre erat nasciturus, et suam hominibus corporalem praesentiam [Col. 0175D] ostensurus, per Isaiam prophetam dicat, audiamus: Propter hoc sciet populus meus nomen meum in die illa, quia ego ipse qui loquebar, ecce adsum (Isai. LII). Ac si apertius Dei Filius diceret: Quia vos, o Judaei, male vivendo praecepta mea transgressi estis, et pactum meum violastis; idcirco nomen meum per vos blasphematur in gentibus et in synagogis vestris; propter hoc ergo quod me ad iracundiam provocastis, sciet populus meus nomen meum in die illa, scilicet in die Incarnationis, in die novae gratiae, in die novi testamenti, sciet fidelis populus meus Christianus nomen meum, id est Christum, ut a me Christo Christiani vocentur. Et quid aliud sciet? hoc videlicet, quia ego ipse, qui olim loquebar per prophetas, ecce adsum per meipsum. Quid [Col. 0176A] ad haec dicitis, o insipientes Judaei? quid ad haec respondetis? Procul dubio victi estis dum Christum non assumpsisse humanum corpus dicitis, et inter homines conversatum esse negatis. Ipse per prophetam se aperte dicit populo suo adesse; et vos illum dicitis humanam carnem non assumpsisse, nec in ea hominibus apparuisse. Potenter itaque vos in vestra assertione convincit, dum aperte: Ecce adsum, dicit. Sed vos, o infelices, imo, o intelicissimi Judaei, qui estis, qui ori Domini contradicitis? Ipse ab initio mundi per prophetarum oracula, se de incorrupta virgine nasciturum et humanum genus redempturum praedixit, et ad eruditionem Ecclesiae suae, sicut praedixerat, seipsum in eadem carne, quam de Virgine sine peccato assumpserat, [Col. 0176B] hominibus manifestavit. Pro certo itaque sciatis, o infelices Judaei, quia, si in praesenti vita ab hac stultitia blasphemiae et incrudelitatis non recesseritis, absque dubio in aeternum peribitis.

Aperte itaque cognoscitis, o miseri, nec omnino negare potestis, quia, dum Dei Filius se adesse dicit, praesentiam sui, non solum divinam sed etiam humanam, quam de Virgine sine peccato assumpsit, hominibus exhibuit. Ut etiam catholica fides ex omni parte roboretur, et vestra mendax assertio penitus convincatur, quid adhuc de illo Isaias propheta subjungat, in commune audiamus: Quam pulchri super montes pedes annuntiantis et praedicantis salutem, dicentis Sion: Regnabit Deus tuus [Col. 0176C] (ibid.). Ac si apertius diceret: Quam pulchri, id est quam mundi sunt a peccati pulvere pedes Christi; super montes, id est super apostolos et super omnes sanctos virtutibus eminentes; Christi, dico, annuntiantis et praedicantis fideli populo, scilicet Christiano, aeternam cum Deo et cum angelis ejus pacem, his qui prope et his qui longe. Hic est ergo pax nostra, ut ait Apostolus, qui fecit utraque unum (Ephes. II), scilicet Christus. Sequitur, annuntiantis bonum, id est gratiam sancti Spiritus, et sanctum Evangelium; praedicantis salutem, redemptionem videlicet animarum et aeternam beatitudinem; dicentis, o Sion, id est sancta Ecclesia, regnabit, devicto diabolo, Deus tuus; et non regnabit peccatum, sed morietur. Satis aperte testimonio Isaiae prophetae [Col. 0176D] ostensum est vobis, o Judaei, quia Deus et homo Jesus Christus conversatus est cum hominibus (Baruch III), qui tamen peccatum non fecit, nec inventus est dolus in ore ejus (I Petr. II). Vos super hac re quasi adhuc dubitando, nos interrogatis dicentes: Quare ille, quem ante omnia saecula Deus Pater ex se ipso sibi aequalem, ut dicitis, Filium genuit, de sinu ejusdem Patris sui descendere et ex incorrupta Virgine, ut asseritis, humanum corpus assumere, et ut homo inter homines conversari voluit? Quae illi necessitas incumbebat, ut servili forma se indueret? Ad haec nos respondentes dicimus, quia in Deum nulla necessitas cadit, qui sola voluntate omnia quaecunque vult, facit (Psal. CXIII). Voluntas quippe illius omnipotentia est. Sola ergo [Col. 0177A] gratuita bonitate sua de Dei Patris sinu descendit, et ex intemerata Virgine sine virili commistione, ac sine peccato humanum corpus cum mortalitate veraciter accepit, quo humanum genus competenter misericorditerque per crucem redemit, eique sufficienter per se et per apostolos suos praedicavit, et rectissimam viam, hoc est seipsum, qua coelum conscenderet, ostendit. Natus itaque Dei Filius de femina, et conversatus est inter homines (Baruch III), non necessitate, sed misericorditer pro salute humana. Sed si adhuc dubitatis, o Judaei, de illius Incarnatione, David rex et propheta, ex cujus semine ipse Christus secundum carnem processit, accedat; et qualiter in hunc mundum introierit, testimonium dicat. Ipse enim congratulans et nimium [Col. 0177B] exsultans, et de futuro quasi de jam praeterito loquens, eidem Dei et Virginis Filio sic ait in Psalmo: Viderunt ingressus tuos, Deus, ingressus Dei mei: regis mei, qui est in sancto (Psal. LXVII). Ac si apertius diceret: Viderunt ingressus tuos, Deus, quibus scilicet de Dei Patris sinu venisti in uterum sanctissimae Virginis. Haec procul dubio gratia latebat in veteri testamento; modo vero patet in novo, cum Dei et Virginis Filius annuntiatur in gentibus. Dic, sancte David, testis fidelis et verax, cujus Dei ingressus viderunt homines in hunc mundum? Ingressus, inquit, Dei mei, creatione, scilicet Verbi, per quod Deus Pater omnia creavit ex nihilo, regis mei, gubernatione, per quem reges regnant; qui Deus est in sancto, id est in humano corpore [Col. 0177C] sine virili semine ex Virgine sumpto. Aperte ergo David propheta hoc supradicto versiculo testatur Dei Filium de coelis in hunc mundum venisse, et humanum corpus assumpsisse, atque ab hominibus visum fuisse. Videri enim in sua divina essentia omnino non posset, nisi humanum corpus habuisset. Quia igitur tantae auctoritatis Prophetae, o Judaei, minime potestis contradicere, necesse est ut victos vos esse cognoscatis in vestra assertione. Sed si adhuc supradicta testimonia ad expellendam de cordibus vestris dubietatem, scilicet quod Dei Filius carnem suscepit, et inter homines conversatus sit (Baruch III), vobis non sufficere dicitis, Isaiam prophetam in medium introducamus, ut non solum duorum vel trium, sed etiam multorum testium [Col. 0177D] Christianorum fides roboretur, vosque per omnia victos esse ostendamus. Dic, Isaias, de Christo qualiter inter homines carne indutus apparuit, ut Judaei contribules tui, qui ejusdem Filii Dei et Virginis incarnationem negant, tuo verissimo testimonio convicti atque compuncti, pestifera suae incredulitatis obstinatione postposita, ipsum cum Deo Patre et Spiritu sancto unum et verum Deum esse credant, fideliterque adorent.

Paravit, inquit, Dominus brachium sanctum suum in oculis omnium gentium: et viderunt omnes fines terrae Salutare Dei (Isai. LII). Ac si apertius diceret: Paravit Dominus, scilicet Deus Pater, brachium sanctum suum, id est incarnari fecit Filium suum, [Col. 0178A] et per praedicationem apostolicam praedicari ubique in oculis, videlicet cordium, omnium gentium; et viderunt oculis cordis omnes fines terrae, id est omnes mundi cardines Salutare Dei nostri, scilicet Dei et Virginis Filium.

Notandum quia quidam viderunt Christum in adventu ejus oculis corporis, quidam vero oculis cordis. Sancti apostoli et evangelistae et caeteri, qui in ejus praesentia fuerunt, oculis eum corporis viderunt; nos vero, qui post illius ascensionem de gentilium stirpe descendimus, brachiis eum verae fidei et dilectionis amplectimur, atque oculis spiritalibus cum Deo Patre et Spiritu sancto unum et verum Deum indesinenter contemplamur. Unde Dominus apostolo Thomae, jam remota dubitatione, credenti, [Col. 0178B] ait in Evangelio: Quia vidisti me, et credidisti; beati qui me non viderunt, et crediderunt (Joan. XX). Sed si adhuc supradictae sententiae, o Judaei, mortifera obstinatione impediente, fidem non accommodatis, quam perspicue Isaias propheta etiam in consequentibus Dei Filium pro redemptione mundi ex virginali utero sine peccato carnem assumpsisse, et in ea passionem et mortem subiisse, a mortuis resurrexisse, coelum ascendisse, et in dextera ejusdem Patris sui consedisse ostendat, audiatis. Sequitur: Ecce intelliget servus meus, exaltabitur et elevabitur, et sublimis erit valde. Ne ergo dubitetis quis dixerit superius: Ego qui loquebar, ecce adsum; et quod idem ipse sit brachium Domini, ideo apertius ista de illo subjecit. Quasi Deus Pater de eodem Jesu Christo [Col. 0178C] Filio suo, quem pro salute humana incarnari disposuit, et inter homines conversari voluit (Baruch III), patenter diceret: Ecce servus meus secundum humanitatem usque ad mortem mihi obediens, in quo vere est verbum meum et sapientia mea, intelliget in omnibus voluntatem meam, et exaltabitur per praedicationem apostolorum usque ad coelos; et elevabitur, quia Verbum caro factum est (Joan. I), super omnes coelos; et sublimis erit valde, ad dexteram meam. Sequitur: Sicut obstupuerunt super eum multi, sic ingloriosus erit inter viros aspectus ejus, et forma ejus inter filios hominum. Ac si apertius diceret: Sicut obstupuerunt super eum multi admirantes miracula ejus ante passionem, sic ingloriosus erit [Col. 0178D] inter viros aspectus ejus, scilicet in passione, quia consputus, flagellatus et crucifixus pro humani generis salute spontanea voluntate sua fuit; et forma ejus, id est species, inter filios hominum sine honore. Revera, sicut ait Psalmista: Speciosus erat forma prae filiis hominum (Psal. XLIV); sed visus est in passione non habere speciem neque decorem (Isai. LIII). Aperte itaque datur intelligi, o insensati Judaei, quod Dei Filius humanitatem nostram misericorditer suscepit, qua inter homines tamen sine culpa conversari voluit. Remota dubitatione, sciatis quia, nisi humanum corpus ex Virgine Dei Filius suscepisset. nullus hominum illius aspectum ferre potuisset. Et nisi verus Deus esset, nullatenus inter peccatores sine peccato conversari posset. Ipse igitur [Col. 0179A] Dei Filius, qui inter prophetas olim se praedixerat esse venturum, postquam venit plenitudo temporis, per se ipsum dixit: Ecce adsum. Aperta igitur ratione Judaei vos in vestra oppositione Dei Filius convincit, qui se per prophetas quondam venturum esse promisit, et in tempore gratiae ex Virginis matris substantia carne indutum, sese, ut promiserat, ante oculos hominum praesentavit. Et ut pro certo sciatis, nec omnino amplius dubitetis, quod non solum Judaeis, sed etiam gentilibus homo factus apparuit, quid de illo Isaias propheta (cap. LII) iterum subjungat, audiatis.

Quibus non est narratum de eo, viderunt; et qui non audierunt, contemplati sunt. Hoc loco, o inimici justitiae Judaei, vestra duritia atque incredulitas reprehenditur, [Col. 0179B] qui eumdem Dei et Virginis Filium vidistis inter vos conversantem, et miracula innumera facientem, et tamen in eum credere noluistis. Gentilium vero simplicitas comparatione vestrae incredulitatis laudatur, qui de illo per prophetas fere nihil audierunt, et tamen Evangeliorum voce audita fideliter in eum crediderunt. Ac si Isaias apertius diceret: Gentes quibus non est per prophetas narratum de eo, viderunt eum corde; et qui ab ipso in carne praedicante non audierunt, fide contemplati sunt. Natus est itaque Dei Filius de Deo Patre ante omnia saecula et in saeculo de Virgine matre sine carnali copula, atque inter homines conversatus (Baruch III) carne indutus humana. Huic ergo tam perspicuae veritati, o Judaei, contradicere minime [Col. 0179C] debetis, cui tantos tamque idoneos testes concordare videtis. Stultum est enim legis et prophetarum dictis fidem non accommodare, et veritati, quae Christus est, resistendo, vos ipsos aeternis flammis destinare. Sed si adhuc inter homines Dei Filium carne vestitum apparuisse negatis, ad falsam oppositionem vestram superandam, et catholicam fidem ex omni parte roborandam, Isaias propheta iterum accedat, et de Christi Incarnatione, et inter homines qualiter conversatus sit (ibid.), testimonium dicat.

Propter Sion, inquit, non tacebo, et propter Jerusalem non quiescam, donec egrediatur ut splendor justus ejus, et salvator ejus ut lampas accendatur [Col. 0179D] (Isai. LXII). Ac si apertius diceret: Propter Sion, id est propter reges et principes Judaeorum, etsi me loqui prohibeant, non tacebo a precibus, donec veniat Dei Filius. Unde est illud: Utinam disrumperes coelos, et descenderes (Isai. LXIV). Et propter Jerusalem, scilicet, propter sacerdotes et Scribas, etiam si mortem minentur, non quiescam a singultu et oratione; donec egrediatur ut splendor justus ejus, Christus scilicet ex utero Virginis, a quo omnis justitia, qui utique splendor Dei Patris est et Sol justitiae; et Jesus salvator ejus, scilicet Ecclesiae, ut lampas in cordibus credentium accendatur. Lampas [(51) 1Kb] Graece, [Col. 0180A] flamma dicitur Latine. Unde dicitur: Ignem veni mittere in terram, et quid volo, nisi ut ardeat? (Luc. XII.) Hoc succensi apostoli loquebantur variis linguis (Act. II). Sequitur: Et videbunt gentes justum, et cuncti reges inclytum tuum. Ac si aperte dicat: Videbunt gentes, fide etiam et mente, justum tuum, scilicet Christum, o primitiva Ecclesia: et cuncti reges fideles inclytum tuum, eumdem videlicet Dei et Virginis Filium. Et vocabitur tibi nomen novum, quod os Domini nominavit. Quasi diceret: Cum in terra visus fuerit Dei Filius carne vestitus, tunc vocabitur tibi, o Ecclesia, nomen novum, scilicet filii tui vocabuntur Christiani, quod os Domini nominavit. In veteri testamento Synagoga dicebaris; in adventu autem Filii Dei et Virginis Jesu Christi Ecclesia [Col. 0180B] vocaberis. Tot verissimis testimoniis convicti, o Judaei, tot rationibus superati, omni dubietate postposita, jam deberetis rectam fidem, quae est in Christo Jesu, suscipere; eumdemque verum Deum, et verum esse hominem, atque inter homines conversatum fuisse (Baruch III) certissime credere. Sed si adhuc in vestra malitia perseverantes nondum vos in vestra oppositione victos esse dicitis, Baruch notarius Jeremiae prophetae accedat, et vos viva voce suo fideli testimonio falsa protulisse, convincat.

Hic est, inquit, Deus noster, et non aestimabitur alius ad illum (ibid.). Revera Jesus Christus cum Deo Patre et Spiritu sancto unus est et verus Deus, praeter quem non aestimabitur alius. Unde ipse ait in [Col. 0180C] Evangelio: Ego et Pater unum sumus (Joan. X). Sequitur: Hic adinvenit omnem scientiam, et viam prudentiae, et disciplinae, et dedit eam Jacob puero suo, et Israel dilecto suo. Post haec in terris visus est, et cum hominibus conversatus est. Quid apertius, quid clarius, quidve lucidius audire vultis, o Judaei, de Christi Incarnatione et de illius inter homines conversatione? Clarius quippe luce constat quod victi estis in vestra assertione. Praedicta auctoritas dicit quod Deus post haec, id est post veteris legi carnales institutiones, scilicet tempore gratiae, in terris visus fuerit, et inter homines conversatus sit; vos autem dolo et fallacia pleni negatis illum humanam carnem assumpsisse, et cum hominibus conversatum [Col. 0180D] esse. O infelices vos, qui estis, qui divinae bonitati et dispensationi contradicitis! Veritatis utique luce privati estis, qui nec legis testimonia, nec prophetarum oracula, nec evangelistarum praeconia Christo testimonium perhibentia pro salute vestra recipere vultis.



§ VIII.---

Baruch [(52) 1Kb] assertionibus manifestat, Deum pro humani generis redemptione humanam assumpturum naturam et quonam modo in medio duorum animalium cognoscendum: et ex ejusdem dictis rectam intentionem non habere, qui divinae dispensationi incredulus exstitit. Cum fides, quae in Christo est, vita aeterna est, Osee veraciter asserit Christum hominis [Col. 0181A] filium, qui nobis serotinus et temporaneus imber exstitit, et quasi diluculum praeparatus adventus ejus.

Quia [(52*) 1Kb] igitur de Filii Dei incarnatione adhuc dubitatis, Habacuc prophetam in medium introducamus, ut victos vos in omnibus, imo et per omnia in vestra disputatione mentitos esse comprobemus. Dic, Habacuc propheta, dic de Christi Incarnatione, quod, Spiritu sancto docente, tibi fuerit revelatum. Domine, inquit, audivi auditionem tuam et timui (Habac III). Quasi diceret: Domine, audivi auditionem tuam, hanc videlicet, quia tu verus Deus pro redemptione mundi humanam naturam suscepturus es; et timui, quia tale opus valde mirabile est. Domine, opus tuum in medio annorum vivifica illud. [Col. 0181B] Ac si apertius diceret: Domine, in medio annorum, hoc est, in plenitudine temporis, vivifica illud supradictum mirabile opus tuum, scilicet quod mundum per assumptum hominem redempturus sis. In medio annorum notum facies. Quasi diceret: Cum venerit tempus impletionis, ostendes vera quae promisisti de Christi Incarnatione. Ac si attentius propheta Deum Patrem exoraret, dicens: Precor, Domine, ut impleas quod promisisti, scilicet finito tempore redde Christum, quem pollicitus es. Non moriatur irritum opus tuum, sed vivifica, hoc est imple illud suo tempore. Quod etiam de Christi resurrectione potest accipi, ut pro nobis mortuus a mortuis resurgat. Quid etiam hic sanctus propheta Spiritu sancto edoctus, venturo ad redemptionem [Col. 0181C] mundi Christo dicat, o Judaei, in commune audiamus.

In medio, inquit, duorum animalium cognosceris. Ac si apertius diceret: Domine, audivi in Scripturis sermonem tuum aure interiori, et contemplatus sum opera tua, ut ex creaturis intelligerem te esse omnium Creatorem; et per ea obstupui sensu hominis amisso, in sanctam amentiam versus sum, vel admiratione turbatus et continuo in laudes tuas erupi, dicens: In medio duorum animalium [(53) 1Kb] cognosceris; dum appropinquaverint anni, innotesceris; dum advenerit tempus, ostenderis, scilicet in medio duorum cherubim, qui contra se respiciunt, et in medio habent oraculum; vel duo seraphim, quorum alter [Col. 0181D] ad alterum clamat mysterium Trinitatis, quorum unus missus mundavit labia prophetae; sive inter duo Testamenta; sive in medio Moysi et Eliae; sive inter duos latrones ex utraque parte pendentes; vel inter duos populos, Judaeorum scilicet et gentilium, hinc inde eum cingentium. Negare itaque minime potestis, o Judaei, Dei Filium de sinu Patris descendisse, et ex incorrupta Virgine sine peccato carnem assumpsisse, atque inter homines conversatum esse (Baruch III); cum hic sanctus propheta aperte illum venturum, et in medio duorum animalium ab hominibus cognoscendum esse praedixerit. Sed si adhuc [Col. 0182A] ista vobis non sufficere dicitis, o Judaei, quid etiam hic praedictus propheta de Christi adventu dicat, moneo vos ut attentius audiatis. Super custodiam meam, inquit, stabo, et figam gradum meum super munitionem; et videam quid dicatur mihi, et quid respondeam ad arguentem me (Habac. II). Ac si apertius diceret: Super custodiam meam stabo, id est omni diligentia cor meum custodiam; et figam gradum meum, scilicet stabilitatem animi; super munitionem, id est super Christum; et contemplabor ut videam quid dicatur mihi: et sic videbo quid mihi respondeat Deus Pater de Incarnatione Filii sui; et ego quoque ad arguentem me, scilicet eidem Deo Patri, quid debeam respondere. Sequitur: Et respondit mihi Dominus et dixit: Scribe visum et explana [Col. 0182B] eum super tabulas, ut percurrat qui legerit eum. Quasi diceret: Scribe visum, id est visionem; et explana eum super tabulas, hoc est super latitudinem cordium fidelium, ut nullis aenigmatum obscuretur ambagibus, ut sine impedimento intelligens percurrat qui legerit eum. Quare? Quia videlicet adhuc visus procul, et apparebit in finem et non mentietur, si moram fecerit exspecta eum, quia veniens veniet et non tardabit. Ac si diceret: Quia adhuc visus, id est visio est procul; tempore scilicet a Deo constituto Dei Filius carne indutus apparebit in finem et non mentietur; videlicet cum finis legis venerit, tunc etiam ille veniet et prophetabitur visio vera expletione rei. Sed si moram fecerit, o Judaica gens, exspecta eum, hoc est si desiderio videndae visionis [Col. 0182C] tarde videatur venire Christus, qui tibi promittitur, tamen ne desperes, patienter exspecta; quia ecce promitto tibi, quod veniens veniet, et non tardabit quantum ad se, quamvis tibi videatur tardare. Aperte intelligitis, o Judaei, nec omnino negare potestis, quia haec prophetia de Christi adventu est. Implevit ergo Deus Pater, quod promisit; Filium videlicet suum ad redemptionem humani generis in similitudinem carnis peccati in fine, hoc est tempore constituto misit (Rom. VIII). Apparebit, inquit, in finem, hoc est, in fine legis et prophetarum: Lex enim et prophetae usque ad Joannem prophetaverunt (Luc. XVI). Unde ait Apostolus: Finis legis Christus ad justitiam omni credenti (Rom. X). Credite ergo, o [Col. 0182D] Judaei, nec amplius dubitetis, Christum ad redemptionem mundi jam venisse, et inter homines, ut ita dicam, carne vestitum sine peccato conversatum esse. Si autem in incredulitate vestra permanseritis, Deo et testimoniis legis ac prophetarum oraculis reos nimirum vos ipsos constituetis. Quod consequenter Habacuc propheta testatur, dicens: Ecce qui incredulus est, non erit recta anima in semetipso (Habac. II). Revera nec in Deo, nec in semetipso rectam animam, id est rectam intentionem habebit, qui divinae dispensationi incredulus fuerit. Si quis non credit explendam Dei promissionem, non habet [Col. 0183A] in corde rectam fidem. Quomodo potest rectam intentionem animi habere, qui nec legis testimoniis, nec prophetarum oraculis fidem vult praebere? Quomodo igitur vos, o miseri et infelices Judaei, omnipotentis Dei cultores esse dicitis, qui non solum legis et prophetarum dictis, verum etiam ori ejus, scilicet Jesu Christo, qui vere os Dei Patris est, contradicitis? Quia itaque Dei dispensationi aeternoque ipsius consilio resistitis, in vobismetipsis rectam animam, scilicet rectam in corde fidem, non habetis. Apparuit ergo Dei Filius carne vestitus, ut dictum est, in finem legis et prophetarum et non est mentitus; sed, sicut sese venturum promisit, absque ulla ambiguitate venit; et iterum veniens veniet in finem temporalium rerum, et cum eo sanctorum [Col. 0183B] millia, ut judicet vivos et mortuos et saeculum per ignem.

Si indubitanter igitur credideritis, o insensati Judaei, Dei et Virginis Filium ad redemptionem mundi, ut supradictum est, jam venisse, et iterum ut judicet mundum, venturum esse; in eodem Jesu Christo, qui aeterna vita est, semper vivetis. Si autem in incredulitatis perfidia perseveraveritis, absque dubio in aeternum peribitis. Volo vos praeterea scire, o Judaei, quia fides, quae in Christo est, vita aeterna est. Qui autem non credit, Jesum Christum Dei Patris esse Filium, ut ait B. Joannes Baptista, non habet vitam, sed ira Dei erit super eum (Joan. III). Quod vero fides aeterna vita sit, testatur Dominus, [Col. 0183C] qui per Habacuc prophetam in consequentibus sic ait: Justus autem meus ex fide vivit (ibid.). Ac si diceret: Justo, qui meae promissioni credit, fides hoc impetrat, ut in aeternum vivat. Si ergo vultis, o Judaei, in terra et in coelo vivere, credite, Jesum Christum cum Deo Patre et Spiritu sancto unum et verum Deum esse, et pro liberatione humani generis ex Virgine matre, Spiritu sancto cooperante, veram carnem assumpsisse. Quod etiam ad redemptionem mundi esset venturus, et saeculum illuminaturus, Oseas propheta aperte testatur, dicens: Quasi diluculum praeparatus est egressus ejus, et veniet quasi imber nobis temporaneus et serotinus terrae (Osee VI). Diluculum initium est lucis, quo tenebrae fugantur. Adventus igitur Christi, quasi diluculum [Col. 0183D] exstitit; quia de sinu Patris descendens, et ex incorrupta Virgine humanam naturam suscipiens, errorum tenebras fugavit, et spiritalis doctrinae lux toto orbi refulsit. Idcirco filius hominis veraciter dicitur Christus, quia non de carnali patre, sed de Spiritu sancto in utero Virginis est conceptus. Dicitur ergo filius hominis, id est filius Virginis. Sicut ergo, surgente diluculo, tenebrae noctis fugantur, ita Christo egresso de thalamo incorrupti uteri, tenebrae peccatorum delentur, et luce veritatis corda fidelium illuminantur. Sequitur: Et veniet imber nobis temporaneus, et serotinus terrae. Quantum ad litteram temporaneus imber est, qui jacta semina coalescere facit; serotinus vero, qui ad maturitatem fructus perducit. Unde est illud: Dabo vobis [Col. 0184A] pluvias temporibus suis (Levit. XXVI). Mystice autem temporaneus imber est, dum ex parte cognoscimus; et serotinus, quando venerit quod perfectum est. Spiritaliter Christus nobis est imber temporaneus, dum fidem inspirat; serotinus, dum post bona opera nos ducit ad horrea.

Iterum si placet, o Judaei, praedictam Osee prophetae sententiam parumper attendamus, quatenus vos ex ejusdem prophetae verbis in vestra assertione mentitos esse comprobemus; et Jesum Christum, quem vos caeca mente Deum esse negatis, aperta ratione verum Deum esse et verum hominem demonstremus. Quasi diluculum, inquit, praeparatus est adventus ejus. Cujus ejus? Dicite cujus ejus. Vultis audire cujus? illius videlicet, qui in excelsis [Col. 0184B] est sine matre, et in terris sine carnali patre. Illius, qui in coelis secundum Deitatem in sinu est Dei Patris, et secundum susceptionem hominis in sinu est Virginis matris. Illius, qui in coelo sanctos angelos ex seipso per speciem reficit, et in terra fideles homines per fidem pascit. Illius, qui de omnipotentis Dei Patris sinu misericorditer descendens, ex Virgine matre naturam nostram sine peccato suscepit; quia indutus diabolum vicit, et per crucem humanum genus a damnatione perpetua eripuit. Quasi diluculum praeparatus est, inquit, adventus ejus, scilicet Dei et hominis Jesu Christi; quia videlicet suo adventu universum mundum evangelicae praedicationis radiis illuminavit, et tenebras peccatorum [Col. 0184C] effugavit.



§ IX.---

Michaeas Spiritu sancto edoctus, Christum Dei et Virginis Filium non negabat, sed venturum praesciebat, quem Deus Pater super opera manuum suarum constituit: et idcirco super coelos elevatus, quia obediens. Ex Genesi figura ad debellandum antiquum hostem per inviolatae Virginis uterum carnem factum misit, et sic prophetiis et legis testimoniis Judaeos circa Verbi Incarnationem ut falsos testes convincit. Introducit Michaeam, ubi, etsi ingressus illius a Deo Patre a diebus aeternitatis, naturalem tamen de incorrupta matre cepit carnis substantiam. Zacharias testatur cum Davide humilem mansuetum venisse, susceptum a Judaeis, aeternae potestatis gentibus, relinquens pacem in aeternum duraturam, cujus potestas a mari usque ad mare. Deo Patre per Malachiam testante, Deus homo Christus ad Ecclesiam sanctam suam jam venit, quem non solum Judaei quaerebant, sed et [Col. 0184D] gentiles, quibus prophetiae dona Deus contulit.

Ipsum procul dubio Dei et Virginis Filium, o Judaei, quem vos negatis, Michaeas propheta non negabat, sed ad humani generis redemptionem atque eruditionem, Spiritu sancto edoctus, venturum esse praesciebat, cum de illo publice praedicabat, dicens: In novissimo dierum erit mons domus Domini praeparatus in verticem montium, et sublimis super colles; et fluent ad eum populi, et properabunt gentes multae; et dicent: Venite, ascendamus ad montem Domini, et ad domum Dei Jacob: et docebit nos vias suas, et ambulabimus in semitis ejus; quia de Sion egredietur lex, et verbum Domini de Jerusalem (Mich. IV). Dicite, o Judaei, quis est iste mons domus Domini, qui in novissimo dierum in vertice [Col. 0185A] montium dicitur praeparari, et super colles sublimari? Ipse est procul dubio, quem Deus Pater ante omnia saecula ex seipso genuit, per quem et omnia ex nihilo creavit, quemque ex Virgine matre pro salute mundi nasci voluit, et super omnia manuum suarum opera constituit. Ac si apertius Michaeas propheta de illo diceret: In novissimo dierum, hoc est in fine saeculorum, scilicet tempore gratiae, id est undecima hora erit mons domus Domini, ipse videlicet Dei Virginisque Filius, erit praeparatus, id est elevatus non solum in montibus, sed etiam in vertice montium, super patriarchas videlicet et prophetas, qui de ipso vaticinati sunt; et sublimis super colles, super apostolos scilicet et evangelistas. Quia in forma servi Deo Patri obediens fuit usque ad [Col. 0185B] mortem, idcirco exaltatus est, et datum est illi nomen, quod est super omne nomen (Philip. II). Ipse quippe, ut dictum est, undecima hora venit ad conducendos operarios in vineam suam (Matth. XX). Unde et subditur: Et fluent ad eum populi; in morem videlicet fluviorum multae turbae Judaeorum congregabuntur ad eum; et properabunt gentes multae de omni natione, quae sub coelo est (Act. II), credere in eum; et dicent, ad vexillum crucis se mutuo cohortantes, venite, ascendamus ad montem Domini, quia nimirum fidelibus ascensione opus est, ut quis valeat ad Christum pervenire. Unde est illud Davidicum: Ibunt de virtute in virtutem, et videbitur Deus deorum in Sion (Psal. LXXXIII). Et ad domum Dei [Col. 0185C] Jacob, id est ad Ecclesiam ejusdem Salvatoris mundi; et docebit nos de viis suis, et ibimus in semitis ejus; ipsum videlicet Dei et Virginis Filium per apostolorum praedicationem cum Deo Patre et Spiritu sancto indubitanter credemus unum et verum esse Deum. Ac si apertius diceret: Ideo ascendemus ad ipsum montem Dei, id est ad Christum, ut doceat nos per angelos, id est per episcopos et per caeteros doctores praesidentes Ecclesiae suae, et per Scripturas sanctas ab eo dispositas. Ascendemus itaque ad montem Domini, id est ad Christum; et ad domum Dei Jacob, videlicet ad sanctam Ecclesiam ejus per baptismum et confessionem; quia de Sion, scilicet de sancta Ecclesia, egredietur ad gentes lex spiritalis et verbum Domini, sermo videlicet praedicationis, [Col. 0185D] de Jerusalem. Sequitur: Et judicabit inter populos multos, et corripiet gentes fortes usque in longinquum. Quasi diceret: Quia Deus Pater omne judicium dedit Filio (Joan. V), idcirco ipse Dei et hominis Filius judicabit inter populos multos, qui salute digni, vel qui erunt indigni; et corripiet gentes fortes usque in longinquum, scilicet comprehendet sapientes hujus mundi in astutia eorum, et cognoscet cogitationes hominum, quoniam vanae sunt (Psal. XCIII).

Christus est itaque, ut dictum est, o Judaei, mons domus Domini, id est caput totius Ecclesiae in vertice montium praeparatus, hoc est, super patriarchas [Col. 0186A] et prophetas, apostolos et evangelistas, et caeteros Ecclesiae doctores elevatus; et ad ipsum per fidem confluunt populi, et properant, ut cernitis, gentes multae. Ipsum Deus Pater, ut dictum est, ex seipso ante omnia saecula genuit, ipsumque intemerata Virgo, cooperante Spiritu sancto, sine concupiscentia carnali concepit, et sine peccato ex sua substantia carne vestitum peperit. Indubitanter credite, o Judaei, quod per ipsum Deus Pater omnia ex nihilo creavit; et quia ad debellandum antiquum hostem per inviolatae Virginis uterum caro factum misit.

Hoc procul dubio spiritaliter in Genesi praefigurabatur ubi ita legitur: Fecit Deus coelum et terram, et omne virgultum agri, et omnem herbam regionis. [Col. 0186B] Non enim pluerat Dominus Deus super terram, et homo non erat qui operaretur terram (Gen. II). Ac si aperte diceret: Antequam peccaret homo, nondum nubibus Scripturarum pluviam doctrinae ad irrigandam animam concesserat; nondum propter hominem, qui est terra, idem Dominus noster Jesus Christus nubilum carnis nostrae assumpserat, per quod imbrem sancti Evangelii nunc largissimum infundit. Sequitur: Et homo non erat qui operaretur terram: congrue siquidem in hoc loco terra accipitur semper virgo Maria. Homo igitur non erat qui operaretur terram, quia nullus homo operatus est in ipsam gloriosissimam Virginem, unde natus est Christus. Ipse enim lapis de monte abscissus [Col. 0186C] sine manibus (Dan. II), id est absque coitu et humano semine, de virginali terra quasi de monte humanae naturae, et substantia carnis est abscissus. Iterum dicitur: Sed fons ascendebat e terra, irrigans universam superficiem terrae. Terra, ut diximus, beatissima virgo Maria mater Domini rectissime accipitur, de qua in Psalmo [(54) 1Kb] sic legitur: Aperiatur terra, et germinet Salvatorem. Quam terram irrigavit Spiritus sanctus, qui fontis et aquae nomine in Evangelio significatur. Unde ait Dominus in Evangelio: Si quis sitit, veniat, et vivat; flumina de ventre ejus fluent aquae vivae (Joan. VII). Et iterum: Qui biberit aquam, quam ego dabo ei, fiet in eo fons aquae salientis in vitam aeternam (Joan. IV). Formavit igitur Dominus Deus hominem de limo [Col. 0186D] terrae; scilicet Christus factus est, juxta quod ait Apostolus, ex semine David secundum carnem (Rom. I), tanquam de limo terrae. Et inspiravit in faciem ejus spiraculum vitae, id est infusione sancti Spiritus, qui operatus est hominem Christum. Et factus est homo in animam viventem, ut qui perfectus erat Deus, perfectus esse crederetur et homo. Ecce quomodo sibi lex et prophetae conveniunt: ecce quam evidenter vos, o Judaei, falsos testes esse ostendunt. Lex et prophetae Christum verum Deum et verum hominem esse praedicant, vosque in vestra assertione, qui Christum negatis, victos esse aperte demonstrant. Vetus et Novum Testamentum Christum [Col. 0187A] ad redemptionem mundi a Deo Patre missum fuisse concorditer asserunt, et vos, qui illum dicitis non venisse, nec humanum corpus assumpsisse, per omnia in vestra objectione mentitos esse convincunt. Audite etiam, o inimici veritatis Judaei, quam aperte Deus Pater in falsa disputatione vestra vos convincit, qui per Michaeam prophetam eidem Jesu Christo Filio suo testimonium perhibens, sic ait:

Et tu, Bethlehem Ephrata, parvulus es in millibus Juda: ex te mihi egredietur qui sit dominator in Israel, et egressus ejus ab initio, a diebus aeternitatis (Mich. V). Hic manifeste determinat Deus Pater locum nativitatis Christi, et quod verus Deus et verus homo sit. Ac si Deus Pater apertius diceret: [Col. 0187B] Tu Bethlehem Ephrata, id est domus panis in quo nasciturus est panis vitae, parvulus es in millibus Juda, sed tamen ex te egredietur dominator Israel, qui etsi secundum carnem David est filius, tamen ex me natus est ante omnia saecula; et temporum Conditor tempore non tenetur, sed egressus ejus est ab initio, a diebus aeternitatis. Unde in Evangelio legitur: In principio erat Verbum, et Verbum erat apud Deum, et Deus erat Verbum (Joan. I). Sequitur: Propter hoc dabit eos usque ad tempus in quo parturiens pariet; reliquiae vero fratrum ejus convertentur ad filios Israel. Ac si diceret: Dabit Dominus templum, et Hierosolymam, et Judaeos; scilicet regnare permittet Judaeorum principes, usque ad tempus, quo virgo Christum pariet, in cujus nativitate excaecatis [Col. 0187C] Judaeis, reliquiae Israel convertentur ad sanctae Trinitatis fidem.

Quid inter haec animadvertitis, o Judaei? quid dicitis? quid ad haec respondetis? Apertissime Deus Pater supradicto testimonio falsam oppositionem vestram destruit, qui Christum non ex tempore, ut vos mentimini, coepisse dicit; sed ab initio, a diebus aeternitatis egressum illius fuisse asserit. Procul dubio credere, nec omnino dubitare debetis, quod Christi egressio ab eodem aeterno Patre est, cui ipse coaeternus Filius est. Nam et in hoc quod illum in Israel dominatorem futurum dicit, vos qui eum verum regem negatis, falsos testes esse ostendit. In hoc etiam quod nativitatis illius locum insinuat, [Col. 0187D] manifeste illum ex Virgine matre veram carnis substantiam assumpsisse demonstrat. Quia igitur egressus illius est ex Deo Patre a diebus aeternitatis, et naturalem accepit de Virgine matre substantiam carnis; non purus homo, ut vos blasphemando dicitis, sed verus Deus est et verus homo, quod omnino negare minime potestis. Quod si adhuc supradictis testimoniis fidem non praebetis, sed de illius divinitate atque humanitate adhuc dubitatis; quam evidenter illum Zacharias propheta verum Deum et verum hominem esse, quamque humiliter ad redemptionem humani generis venturum fore praedicat, moneo ut patienter audiatis.

Exsulta satis, filia Sion; jubila, filia Jerusalem (Zach. IX). Sanctus quippe Zacharias propheta, Dei [Col. 0188A] et Virginis Filium ad liberandum humanum genus venturum praesciens, congratulans, nimiumque exsultans, Sion, scilicet Jerusalem, id est sanctam Ecclesiam ad gaudium et laetitiam spiritualem cohortans, dicit: Exsulta satis, filia Sion; jubila, filia Jerusalem. Quare? Quia ecce Rex tuus veniet tibi justus et salvator; ipse pauper et ascendens super asinum, et super pullum filium asinae. Ac si apertius diceret: Ecce Rex tuus veniet tibi justus et salvator, id est Jesus omnium prophetarum vaticiniis promissus; ipse pauper, cum dives esset, et ascendens super asinum, scilicet super populum circumcisionis jugo legis pressum; et super pullum filium asinae, hoc est super gentilem populum nulla lege gubernatum, sed in praecipitia idololatriae mersum, modo [Col. 0188B] vero Domini sessione erectos gressus facientem. Hoc procul dubio completum est, quando Judaei exierunt Christo obviam cum ramis palmarum, clamando: Benedictus qui venit in nomine Domini: Hosanna in excelsis (Matth. XXI). Hebraice Deo dicitur, Hosanna, quod, ut ait B. Isidorus in libro VI Etymologiarum (cap. 19), Latine interpretatur salvifica, subaudiendo, vel populum tuum vel totum mundum. Sequitur: Et disperget quadrigam etiam ex Ephraim, et equum de Jerusalem. Ephraim quippe fructificatio sive augmentum interpretatur, et significat multitudinem haereticorum, de quibus Psalmista ait: Filii Ephrem intendentes et mittentes arcum; conversi sunt in die belli (Psal. LXXVII): sed equus eorum, scilicet fallax illorum fiducia, dispergetur [Col. 0188C] in adventu Christi de Jerusalem, id est de Ecclesia; et vocabuntur ipsi ad poenitentiam per Ecclesiae ministros, qui indesinenter cum Propheta clamant, dicentes: Nolite fieri sicut equus et mulus, quibus non est intellectus (Psal. XXXI). Iterum Deus Pater per Zachariam prophetam subjungit, dicens: Dissipabitur arcus belli; scilicet arcus haereticorum in adventu Christi, ut non mittantur ex eo ignita jacula, id est argumenta fallaciae et deceptionis ad percutienda filiorum Ecclesiae corda. Sequitur: Et loquetur pacem gentibus, et potestas ejus a mari usque ad mare, et a flumine usque ad fines terrae. Hoc nimirum per allegoriam non est exponendum vel extenuandum, sed credendum est vere esse completum, [Col. 0188D] juxta illud quod Deus Pater per Psalmistam eidem dilectissimo Filio suo Jesu Christo promittit, dicens: Postula a me, et dabo tibi gentes haereditatem tuam, et possessionem tuam terminos terrae (Psal. II). Deus ergo Pater Jesu Christi Filii sui adventum praeostendens, aperte demonstrat quam mansuetus adveniet, qualiter praedicabit, et quantae potestatis sit. Loquetur, inquit, pacem gentibus. Hoc nimirum ipse Dei Virginisque Filius complevit, quando discipulis suis in Evangelio dixit: Pacem relinquo vobis, pacem meam do vobis (Joan. XIV); subaudis, non solum Judaeis, sed etiam gentibus. Quod etiam in Christi adventu toto orbi pax fuerit, Psalmista testatur, dicens: Orietur in diebus ejus justitia et abundantia pacis (Psal. LXXI).

[Col. 0189A] Ac si aperte dicat: Orietur in diebus ejus justitia, id est fides quemque justificans; et abundantia pacis, quia pax in ejus adventu non tantum extendetur ad amicos sed etiam ad inimicos. Unde ipse ait in Evangelio: Audistis quia dictum est antiquis: Diliges amicum tuum, et odio habebis inimicum tuum. Ego autem dico vobis: Diligite inimicos vestros, benefacite his qui oderunt vos (Matth. V). Haec abundantia pacis perseverabit, donec auferatur luna, id est donec Ecclesia, devicta morte, assumatur in immortalitatem. Vel secundum aliam translationem, donec extollatur luna, id est sancta Ecclesia per gratiam videlicet resurrectionis in aeternum regnatura cum illo qui in gloria resurrectionis eam praecessit.

[Col. 0189B] Satis itaque exsultare, o Judaei, et laetari debetis; quia Deus et homo Jesus Christus, sicut Zacharias propheta praedixit, humilis et mansuetus venit vobis. In hoc nimirum quod pro vestra ac totius mundi salute venit humilis, summopere gaudendum est vobis; in hoc vero quod illum superba mente suscipere renuistis, amarissime flere debetis: in hoc quod specialiter vobis venit, summa cum devotione vos in ipso oportet gaudere; in eo autem quod non solum illum noluistis recipere, verum etiam turpissimae morti tradidistis, coram eo cum lacrymis poenitentiam agere debetis. Negare igitur, o Judaei, ipsum ad redemptionem mundi jam venisse, minime potestis; cum, ipso in asino Jerosolymam properante, ei ramos palmarum et spirituales [Col. 0189C] laudes a magnifica gloria obtuleritis, ipsique benedixeritis, et in nomine Dei Patris venisse testati fueritis. Nolo tamen vos lateat, quia non sponte nec propria voluntate, sed divino admoniti instinctu hoc fecistis.

Inter haec autem, o Judaei, Zachariam prophetam iterum interrogemus, et dicat nobis qualiter Christus venit? et quare venerit? et in adventu suo quid egerit? Non te ergo pigeat, o Zacharia propheta, supradictam iterare sententiam, ut tuo verissimo testimonio Judaeorum incredulitas convincatur, et catholica fides magis magisque ex omni parte roboretur. Dic ergo nobis qualiter venit Christus. Humilis, inquit, et mansuetus. Et quare venit? ut nos videlicet abstraheret ab idolorum cultura, [Col. 0189D] et mundaret sibi populum acceptabilem sectatorem bonorum operum (Tit. II). Et in adventu suo quid egit? Pacem gentibus praedicavit, id est ut malum pro malo non redderent, et in se peccantibus libenter parcerent. Dic etiam quid aliud egit. Dominatus est a mari usque ad mare, et a flumine usque ad terminos orbis terrae (Psal. LXXI). Aperte datur intelligi, o Judaei, quia nisi verus Deus esset, potestatem a mari usque ad mare, et a flumine usque ad terminos orbis terrae nequaquam habuisset. Et nisi verus homo esset, nullatenus ut homo inter homines conversari posset. Necesse est itaque, ut vos ipsos in vestra assertione fateamini victos esse, qui negatis Dei Filium in nostrae carnis [Col. 0190A] substantia inter homines conversatum esse (Baruch. III). Ne erubescatis, mentitos vos esse in vestra disputatione humiliter confiteri, ut per humilem confessionem iram ejus possitis evadere, et misericordiam consequi. Quod idem Dei et Virginis Filius, qui vere est Rex coelorum ac terrae, omnibus quae sub coelo sunt, dominetur gentibus, Psalmista testatur, qui illum, Spiritu sancto edoctus, praevidens, imo pro certo sciens de Virgine nasciturum, nimium congratulans in ejus laudibus, sic ait: Dominabitur a mari usque ad mare, et a flumine usque ad terminos orbis terrarum. Ac si diceret: Dominabitur a mari, scilicet orientali, usque ad mare occidentale, incipiendo a flumine Jordanis usque ad terminos orbis terrarum.

[Col. 0190B] Notate, o Judaei, quia a loco illo evidenter expressit Propheta, voluisse Christum potentiam suam commendare, unde et discipulos coepit eligere; a flumine scilicet Jordanis, ubi super ipso Domino baptizato, cum descenderet Spiritus sanctus, vox de coelo sonuit, dicens: Hic est Filius meus dilectus, in quo mihi bene complacui (Matth. III). Hinc ergo doctrina ejus incipiens, et magisterii coelestis auctoritas dilatatur usque ad terminos orbis terrae, cum praedicatur Evangelium regni in universo orbe in testimonium omnibus gentibus. Vel aliter: Dominabitur Dei et Virginis Filius a mari, subauditur Judaeorum, usque ad mare gentilium.

Nota, quia Judaei, licet cognitionem legis receperint, tamen mare dici possunt, quia terrenis inhiantes [Col. 0190C] tempestatibus saeculi, quasi fluctibus maris inquietabuntur. Gentilis autem populus, quia nullam cognitionem Domini recepit, merito maris nomine designatur, quod dicit: Dominabitur a mari usque ad mare, incipiendo a flumine Jordane, ab illis videlicet qui descendunt de superbia ad humilitatem, vel qui se anathematizant; et perveniendo usque ad terminos orbis terrae, id est usque ad illos, qui orbiculantes terram suam, faciunt se terminos aliis exemplo suo, quousque se extendant.

Indubitanter igitur credere debetis, o Judaei, quod Jesus Christus veram habet de Deo Patre divinitatem, et de Virgine matre humanitatem, qui a mari usque ad mare, et a flumine usque ad terminos orbis terrarum, id est super omnes gentes, habet potestatem. [Col. 0190D] Si enim verus Deus non esset, a mari usque ad mare dominium non haberet. Sed quia naturaliter ante omnia saecula genitus est ex Deo Patre, Dominus est angelorum et Princeps regum terrae. Coram illo quippe omnipotentissimo Rege procident Aethiopes, id est humiliabuntur qui prius fuerant teterrimi in peccatis, sive in pravis moribus; et inimici ejus terram lingent (Psal. LXXI), eum scilicet venerando. Vel inimici ejus, id est haeretici coram eo terram lingent, delectabuntur videlicet in terrenis, assumendo sibi auctoritatem terrenorum, ut sic in aliis confirment, quod perverse in Scripturis intelligendo acceperunt.

Credite ergo, o Judaei, nec omnino dubitetis, [Col. 0191A] Jesum Christum verum hominem esse et verum Deum ad redemptionem humani generis a Deo Patre missum. Sed si perfecte nondum vos credere dicitis, et si de illius divinitate aliquod in mentibus vestris dubietatis scrupulum habere sentitis, quale de illius adventu Deus Pater per Malachiam prophetam testimonium perhibeat moneo, ut patienter audiatis. Sic ergo Deus Pater eidem dilectissimo Filio suo ait, quem ad hujus mundi redemptionem misit. Ecce, inquit, ego mittam angelum meum, qui praeparabit viam ante faciem meam (Malach. III). Ac si aperte Deus Pater Jesu Christo Filio suo ad redemptionem mundi venturo diceret: Ecce ego mittam angelum meum, scilicet Joannem Baptistam, qui praeparabit viam tuam ante te. Si sacerdos de lege interrogetur, doceat [Col. 0191B] nescientes, convincat resistentes: alioquin frustra jactat se habere dignitatem, cujus non exhibet operationem. Unde Malachias propheta ait: Labia sacerdotis custodient scientiam, et legem requirent ex ore ejus; quia angelus Domini exercituum est (Malach. II). Quia igitur angelus Graece, Latine nuntius interpretatur, recte voluntatem Dei populis nuntians, angelus appellatur. Hoc itaque loco nomine angeli Joannem Baptistam intelligimus, de quo in Evangelio Dominum sic dixisse legimus: Hic est enim de quo scriptum est: Ecce ego mittam angelum meum (Matth. XI), etc. Recte quippe Deus Pater per Malachiam prophetam coaeterno sibi Filio Jesu Christo testimonium perhibens, Joannem [Col. 0191C] Baptistam angelum vocavit; quia libera voce ipse Joannes ad se confluentibus populis adventum ejusdem Filii Dei et Virginis nuntiavit, eumdemque adesse praesentem digito monstravit; et, ut eidem Domino Jesu Christo viam praepararent, diligenter praedicavit, atque, ut illius vias rectas facerent, admonendo praecepit. Iterum Deus Pater eumdem dilectissimum Filium suum in proximo venturum esse fidelibus suis praeostendens, consequenter subjungit, dicens: Et statim veniet ad templum sanctum suum dominator, quem vos quaeritis, et Angelus testamenti, quem vos vultis (Malach. III). Quasi diceret: Statim veniet ad templum sanctum suum, id est ad sanctam Ecclesiam, vel ad unumquemque fidelium, dominator quem vos quaeritis, coelorum videlicet [Col. 0191D] ac terrae dominator Jesus Christus, qui omnium est Creator; quem vos quaeritis, id est desideratis, qui ad aeternam vitam praedestinati estis. De quo dicitur: Ecce veniet Desideratus cunctis gentibus (Agg. II); et Angelus testamenti, scilicet Deus et homo Jesus Christus magni consilii, quem vos vultis. Ad quod veniet? Ad hoc videlicet, ut personam non accipiat, et juste judicet. Huic tantae [Col. 0192A] auctoritatis angelo, scilicet veteris ac novi testamenti institutori Jesu Christo, Joannes Baptista praeparavit viam in cordibus credentium, in quibus ipse verus Deus et verus homo Jesus Christus cum Deo Patre et Spiritu sancto habitare non poterat propter incredulitatem illorum. Venit ergo Angelus testamenti, scilicet Deus et homo Jesus Christus utriusque testamenti conditor et ordinator, ad templum sanctum suum, id est ad sanctam Ecclesiam, quam sibi in utero matris Virginis in sponsam adoptavit, et suo pretiosissimo sanguine in cruce redemit, atque in baptismo a peccatis lavit. Ut ergo Deus Pater testatur, statim ut plenitudo temporis adfuit, Angelus testamenti, scilicet legislator et judex Jesus Christus, ad templum sanctum suum, id [Col. 0192B] est ad sanctam Ecclesiam suam misericorditer venit.

In hoc ergo, quod Angelum testamenti statim venire dicit, vos procul dubio, o Judaei, qui illum pertinaciter venisse negatis, falsos testes esse omnino convincit. Venit igitur Deus et homo Jesus Christus ad sanctam Ecclesiam suam, sicut Deus Pater promisit; et per apostolos suos universo orbi adventum suum manifestavit. In omnem enim terram exivit sonus apostolorum, et in fines orbis terrae verba eorum (Psal. XVIII). Quid ad hoc dicitis? quid objicitis, o Judaei? Aperte utique cognoscitis quod, testante per Malachiam prophetam Deo Patre, Angelus testamenti, scilicet Deus et homo [Col. 0192C] Jesus Christus, ad templum sanctum suum, id est ad Ecclesiam suam jam venit; et, ut dictum est, adventum suum statim per verissimos discipulos suos universo mundo manifestavit. Quousque igitur, o Judaei, increduli permanetis, et Dei Filium de sinu Patris descendisse, et ex incorrupta Virgine veram carnem pro humani generis redemptione misericorditer humiliterque assumpsisse, negatis? Jam quippe supradicto Dei Patris testimonio fidem deberetis accommodare, ipsumque olim venisse, et cum hominibus sine peccato conversatum fuisse firmiter credere. Deus Pater inquit: Statim veniet ad templum sanctum suum dominator, quem vos quaeritis, et Angelus testamenti, quem vos vultis. Hoc loco aperte datur intelligi, quod non solum Judaei [Col. 0192D] Christum venire quaerebant, qui illius adventum in lege et prophetis futurum cognoverant; sed etiam gentiles, quibus Deus prophetiae dona contulit, et quae in novissimis diebus facturus erat, praeostendit, illum ad redemptionem mundi venire cupiebant, ut Job [(55) 2Kb] , Balaam, Nabuchodonosor, Virgilius, Sibylla, et multi alii.



§ X.---

Joannis testimonio obstinata Judaeorum perfidia [Col. 0193A] convincitur, et Christi fides roboratur, a quo gratiam pro gratia accepimus; et licet per Moysen facta praenuntiatio, per Christum tamen salutis impletio affirmat, eum in Israel venturum non hominem purum, sed verum Deum. Etsi Joannem omnes mulierum filios dignitate superare affirmetur, incomparabiliter a Christo, quem verum Deum affirmat, et mundi Redemptorem, exceditur. Praeterea subjungit ad levitarum et sacerdotum interrogationem, Joannis responsionem: cum etsi Elias reputatus, affirmat se nec Eliam, nec prophetam esse, etsi in spiritu ejusque virtute adventum Christi praecesserit, quia vox clamantis in deserto: denique subjungitur baptismi Christi in Jordane figura. Joannes Christi aspectu Agnum Dei eum vocat tollentem mundi peccata: enimvero ideo plusquam propheta, cujus tamen baptismus peccata non auferebat. Ulterius ad idem Matthaeum introducit assignantem, unde Jesus ad Joannem ut baptizet, [Col. 0193B] accedit; simul et Joannis responsionem, coelorum apertionem, et columbae apparitionem, et quonammodo sacro baptismate renovati columbae proprietatibus repleri habent: baptismi potestatem nec bonis pariter neque malis tradidit ministris, etsi potuit; bene tamen ministerium, quod si Joannis iteratur, non tamen Christi. Deinde insinuat Christum verum Dei Filium, fidelissimum denique ejus nutricem Joseph: pari enim modo Lucae testimonio Spiritum sanctum sicut columbam descendisse ostendit, et in Filio Patrem sibi complacuisse: ad idem introducit Marcum, simul et Genesis figuram. Quatuor paradisi flumina quatuor sacra Evangelia redundantia per orbem figurant; ita et animalia quatuor Ezechielis quatuor Christi praecones et testes: recapitulantur Joannis dicta; Trinitatis mysterium in Christi baptismate ostendit: ex quorum dictis aliquorum haereticorum errores confutat, quia etsi in sua majestate cum Deo Patre [Col. 0193C] et Spiritu sancto consistente potuit mundum redimere, ex femina tamen carnem assumere placuit.

Ipse etiam angelus, scilicet B. Joannes Baptista, quem Deus Pater ante faciem ejusdem dilectissimi Filii sui misit, ut illi viam praepararet, accedat; et de Christi divinitate atque humanitate testimonium proferat. Dic, sancte Joannes, dic de Christo quod nosti, ut tuo testimonio obstinata Judaeorum perfidia convincatur, et fides, quae est in eodem Christo Jesu, roboretur: Qui post me venturus est, ante me factus est; quia prior me erat (Joan. I). Ac si diceret: Qui post me venturus est, ante me factus est, id est mihi praepositus etiam in humanitate. Quare? Quia videlicet prior me erat aeternitate Deitatis. Sequitur: Et de plenitudine ejus nos omnes [Col. 0193D] accepimus gratiam pro gratia; quia lex per Moysen data est, gratia et veritas per Jesum Christum facta [Col. 0194A] est. Quasi diceret: Quia Christo non ad mensuram datus est spiritus, idcirco de plenitudine ejus nos omnes accepimus ab eo spiritum secundum mensuram donationis ejus (Joan. III; Ephes. IV). In ipso enim sunt omnes thesauri sapientiae et scientiae Dei (Coloss. II). Nos etiam accepimus ab eo gratiam pro gratia; non solum illam gratiam, quae plene gratis [(56) 1Kb] datur sine merito, ut fides, quae per dilectionem operatur (Galat. V), ex qua justus vivit (Galat. III); sed etiam pro ista alteram gratiam, scilicet aeternam beatitudinem, quae merces [(57) 1Kb] dicitur justitiae. Et dicitur gratia, quia est meritum ex gratia. Quare? Quia videlicet lex, quam ab eodem Dei Filio Israeliticus populus accepit, per Moysen data est, quae lex homines a peccatis perfecte [Col. 0194B] non emundabat, sed potius illorum peccata ostendebat. Unde ait B. Paulus: Per legem enim agnitio est peccati (Rom. III). Et iterum: Lex enim subintravit, ut abundaret delictum. Ubi autem abundavit delictum, superabundavit gratia (Rom. V). Gratia igitur, quae fit salus hominibus, et veritas, quae dudum erat promissa, per Jesum Christum facta est. Per Moysen itaque servum facta est praenuntiatio, et per Jesum Christum Dominum salutis impletio. Haec autem gratia, et veritas est; quia sic olim promissum est, et modo exhibitum; scilicet ut Deus sit in homine implens eum cunctis virtutibus, et per eum sibi subjectos. Summa quippe gratiae et veritatis, est cognitio sanctissimae Trinitatis. Unde [Col. 0194C] ipse Deus et homo Jesus Christus in Evangelio Deo Patri loquitur, dicens: Haec est vita aeterna: ut cognoscant te solum verum Deum, et quem misisti Jesum Christum (Joan. XVII). Quae in hac vita non plene est, quia nemo in carne positus videre Deum potest sicuti est.

Supradictum ergo B. Joannis Baptistae testimonium, o Judaei, quod Deo et homini Jesu Christo, audientibus turbis, perhibuit, ad memoriam reducamus; ut illud subtilius exponendo et apertius intelligendo catholica fides roboretur, et diuturna incredulitas vestra omnino confutetur. Ait enim: Qui post me venturus est, ante me factus est; quia prior me erat. Quasi diceret: Qui post me venturus [Col. 0194D] est, scilicet Dei Filius in carnem, ante me factus est, dignitate videlicet et potestate; quia prior me erat, [Col. 0195A] ab aeterno scilicet apud Deum Patrem. Dum ergo Christum ad redemptionem mundi, o sancte Joannes, venturum dicis, Judaeis falsis testibus, qui illum venisse negant, contradicis. In hoc vero quod ipsum ante te factum, scilicet tibi praelatum, asseris, mortiferam eorumdem Judaeorum perfidiam convincis, qui eum non verum Dei Filium, sed purum hominem futurum asserunt. Pro certo enim scimus, nec omnino dubitamus, quod ex omnibus mulierum filiis nullus te superare potuit sanctitate, vel excellere dignitate. Magna quippe dignitas tibi concessa fuit, quando Dei et Virginis Filius se in tuis manibus baptizandum inclinavit. Veraciter ergo ille solus modis omnibus major te est, qui de Virgine matre natus est. Congrue siquidem te potestate [Col. 0195B] et dignitate excellit, quem intemerata Virgo, cooperante Spiritu sancto, concepit. Cum ergo Christum asseris tibi esse praelatum, Judaeos falsos testes convincis, qui illum non verum Deum, sed hominem testantur esse purum. Nam, sicut inter natos mulierum nemo te sanctitate et justitia superavit, ita nec ille te superasset, si verus Deus non esset. In hoc ergo quod illum majorem te esse dicis, Judaeorum oppositionem frustratam ostendis, ipsumque tacite verum Dei esse Filium, asseris. Cum etiam subjungis, ideo illum tibi esse praelatum, quia prior te erat, aperte ostendis, illum non ex tempore, ut Judaei asserunt, coepisse, sed coaeternum Deo Patri esse. In hoc igitur quod illum post te venturum praedicas, aperte Judaeorum infidelitatis [Col. 0195C] errorem, qui illum Redemptorem mundi esse negant, condemnas.

Ut cernitis, o Judaei, supradicto B. Joannis testimonio vestra mendax assertio frustratur, et fides catholica in cordibus credentium roboratur. Indubitanter ergo credite, Dei Filium de sinu ejusdem Patris sui in uterum intemeratae virginis Mariae descendisse, et ex ea sine peccato carnem assumpsisse; crucem pro redemptione mundi ascendisse; animam suam in eadem cruce pendens, quando voluit, et sicut voluit posuit; ad infernum, relicto in sepulcro corpore, in anima descendit: quo spoliato, et suis, qui ibidem detinebantur, secum ad superos abstractis, in eadem anima ad corpus rediens, [Col. 0195D] illud tertia die de sepulcro suscitavit, suisque discipulis post resurrectionem suam in multis argumentis per dies quadraginta apparens, et de coelesti regno eis loquens, quadragesimo die, videntibus discipulis, coelum ascendit, et in dextera Dei Patris sedet (Act. I): unde et in novissimo die venturus est judicare cum magna potestate et gloria vivos et mortuos, et saeculum per ignem. Ipse quippe justissimus judex secundum diversitatem meritorum impios aeternis cruciatibus tradet, justos vero ad aeterna gaudia secum perducet.

Ideo vobis, o Judaei, hos verae fidei articulos breviter exposui, ut incredulitatis duritia de cordibus vestris expulsa, Jesum Christum cum Deo Patre et Spiritu sancto unum et verum Deum esse credatis, [Col. 0196A] et per eum Ecclesiae filiis annumerari et consociari festinetis. Hanc procul dubio fidem ipse Deus et homo Jesus Christus discipulis suis custodire praecepit; hanc patriarchae et prophetae tenuerunt; hanc sancti apostoli et evangelistae per universum orbem praedicaverunt; pro hac sancti martyres corpora sua diversis suppliciis tradiderunt; et non solum viri, sed etiam feminae; nec tantum impuberes pueri, sed etiam tenerae virgines usque ad effusionem sanguinis decertarunt. Haec fides daemonia ejecit, mortuos suscitavit, aegros curavit, hostes visibiles et invisibiles superavit, miracula innumera fecit, et quotidie per sibi domesticos servos in nomine sanctae Trinitatis facit.

Tandem vellem scire, o Judaei, utrum, jam deposita [Col. 0196B] incredulitatis perfidia, legis et prophetarum verissimis testimoniis fidem accommodare, et Jesum Christum fideli mente ac simplici corde verum Deum esse et verum hominem credere, an adhuc in infidelitatis nequitia pertinaciter vultis persistere? Sed quia in mentibus vestris dubietatis scrupulum inesse sentitis, nec perfecte vos adhuc credere dicitis; iterum B. Joannem Baptistam in medium introducamus, et quid vobis interrogantibus ad Jordanis fluenta positus responderit, in commune audiamus. Dic, sancte Joannes, dic testimonium Christo. Ideo enim ante faciem illius te Deus Pater misit, ut ad te concurrentes populos baptizares, et publica voce testimonium illi perhiberes. Quid ergo sacerdotibus et levitis a Judaeis missis, utrum Christus esses, interrogantibus, [Col. 0196C] responderis, audiamus. Ego, inquit, non sum Christus (Joan. I). Ac si diceret: Non sum ego Christus, nec judex apertae potentiae. Et interrogaverunt eum: Quid ergo? Elias es tu? Et dixit: Non sum. Propheta es tu? Et respondit: Non (ibid.). Quasi diceret: Ideo non sum Elias neque propheta, quia non solum veni Christum praenuntiare, sed etiam ostendere. Putabant Judaei Joannem esse Christum, qui in lege praenuntiabatur. Alii putabant eum esse Eliam propter nimiam abstinentiam et castitatem, et solitariam vitam, et asperrimam delinquentium reprehensionem, atque durissimum futurae vindictae terrorem. Alii putabant eum esse unum ex prophetis propter prophetiae [Col. 0196D] gratiam. Cum omnes tunc scirent nomen Christi; scirent etiam quod Elias praecessurus esset eum, idcirco Joannem putabant esse Eliam ante faciem ejus missum. Elias quippe secundum adventum Christi est praecessurus, quando videlicet ipse Deus et homo Jesus Christus ad judicandum vivos et mortuos et saeculum per ignem cum potestate magna et majestate est venturus (Luc. XXI). Joannes vero figuraliter, scilicet in spiritu et in virtute Eliae, ejusdem Filii Dei et Virginis adventum praecessit primum, quando videlicet pro redemptione mundi Hierosolymam venit passurus. Sed jam quid Judaeorum nuntii B. Joanni dicant audiamus. Quis es, ut responsum demus his, qui miserunt nos? Quid dicis de te ipso? (Joan. I.) Ac si apertius dicerent: [Col. 0197A] Quis sis, insinua manifeste, ut revertentes ad illos qui miserunt nos, vera de te possimus referre. Respondit eis Joannes, dicens: Ego vox clamantis in deserto: Dirigite viam Domini, sicut dixit Isaias propheta (ibid.). Non dixit: Ego sum homo, vel ego sum Joannes, sive filius Zachariae; nec consideravit in se humanam substantiam vel generationem, sed ultra haec omnia exaltatur. Praecursor Verbi deserit omnia, quae intra mundum continentur; ascendit in altum factus vox Verbi; nullam in se substantiam fatetur praeter abundantiam gratiae, quae excedit omnem creaturam. Qui devota mente Deo adhaeret, omnia transcendit, quia usque ad ipsum, qui est super omnia, mente pervenit. Unde ait Apostolus: Qui adhaeret Deo, unus spiritus est cum eo (I Cor. VI). [Col. 0197B] Ac si apertius diceret: Ego sum vox, in qua Verbum sonat, id est prophetia, et ostensio, et lucerna Verbi praesentis. Ego, inquit, vox clamantis in deserto. Quasi diceret: Ego vox incarnati Verbi clamantis in me in deserto, desertae scilicet Judaeae solatium annuntians. Sed quid clamat audiamus: Dirigite viam Domini, per fidem videlicet et bona opera, per quae Dominus ingreditur ad hominum corda, sicut dixit Isaias propheta.

Notandum quia idcirco sacerdotes et levitae ad interrogandum Joannem veniebant, quia audierant eum communem resurrectionem omnium praedicasse, quam et ipsi credebant; unde et in multis Christo consenserunt, Paulum quoque apostolum in [Col. 0197C] multis audierunt. Et qui missi fuerant, ait evangelista, erant ex Pharisaeis. Audierant Pharisaei in lege et prophetis Christum venturum et baptizaturum; scientes etiam Jordanem figuram baptismi gestasse; eumque Eliam et Eliseum siccis pedibus transisse, figuram quoque baptismi in Elia et Eliseo non dubitabant praecessisse. Unde et nunc specialiter, an sit Elias, interrogant, qui baptismum praefiguravit.

Iterum interrogaverunt eum, et dixerunt ei: Quid ergo baptizas, si tu non es Christus, neque Elias, neque propheta? (Joan. I.) Ac si diceret: Baptizare cur praesumis, si tu non es Christus, neque Elias, qui habent auctoritatem baptizandi? Moneo vos, o Judaei, ut solerter audiatis, quid B. [Col. 0197D] Joannes responderit Judaeorum nuntiis. Ego, inquit, baptizo in aqua: medius autem vestrum stat, quem vos nescitis. Ac si aperte dicat: Non imputemur, quod ego facio, audaciae, quia meo baptismo corpora abluo, peccata non aufero, ut sicut nascendo et praedicando praecursor sum, sic et baptizando; sed stat medius inter vos, qui peccata tollit. Quasi diceret: Medius vestrum stat, scilicet praesens vobis apparet corpore, quem vos ideo nescitis, quia venit humilis, et ideo ego lucerna praeaccendor. Ipse est, qui, sicut nascendo, sic et praedicando, post me venturus est, qui ante me factus est, scilicet ante omnia tempora diffinitum est, quod post me [Col. 0198A] veniret, quia est mihi praelatus. Cujus non sum dignus, ut solvam ejus corrigiam calceamenti. Non ait, non solvam, sed dixit, non sum dignus ut solvam. Solvit enim corrigiam calceamenti ejus, qui ipsum manifestavit, et de divinitate atque humanitate ipsius multa aperuit; sed dixit: Non sum dignus, quia videlicet indignum se ad hoc agendum reputavit. Haec in Bethania facta sunt trans Jordanem, ubi erat Joannes baptizans. Ac si diceret: Haec in Bethania facta sunt, id est in domo obedientiae baptizat, ut significet obedientiam convenire baptizatis. Duae sunt Bethaniae: una videlicet trans Jordanem; altera citra, non longe a Jerusalem, ubi Lazarus suscitatus est. Illa quae est trans Jordanem, significat naturam humanam sub lege naturali ante [Col. 0198B] fluenta gratiae, quae [(58) 1Kb] est post Incarnationem Christi; quae ad hoc creata erat, ut lege naturae Deo obediret, in qua Joannes baptizat, quia a peccato non liberat. Baptizat ultra fluenta divinorum donorum, quae [(59) 1Kb] nondum in Christo inchoaverant in humanam naturam descendere. Illa vero Bethania, quae est citra Jordanem circa Jerusalem, significat eamdem humanam naturam obedientem sub lege gratiae, quae est proxima Jerusalem, id est visioni pacis per charitatem, in qua Christus mortuum suscitat, quia a peccato liberat.

Evangelista narrante didicimus, o Judaei, quod quando Joannes Baptista de Christi adventu supra dicta testimonia prophetico spiritu perhibebat, nondum Christum viderat. Sed cum jam ipse Deus [Col. 0198C] et homo Jesus Christus ad eum corporaliter accederet, quid ei B. Joannes dixerit, quidve responderit, vel quale de illo turbis testimonium protulerit, omnes simul audiamus. Ait enim evangelista: Vidit Joannes Jesum venientem ad se, et ait: Ecce Agnus Dei, ecce qui tollit peccata mundi (ibid.). Vidit Joannes Jesum venientem ad se, non solum gressibus corporeis, sed etiam interioris suae contemplationis, quia dignatus est ab eo ipse Dei et Virginis Filius cognosci secundum divinitatem et humanitatem. Ecce, inquit, Agnus Dei, videlicet innocens immolandus praefiguratus in agno paschali.

Notandum quia Agnus Dei tria ministrat possidentibus se, scilicet lac simplicis doctrinae, quo [Col. 0198D] parvuli nutriuntur; lanam, id est indumenta virtutum, et escam sui sacratissimi corporis. Ecce qui tollit peccata mundi. Peccata mundi dicuntur originalia, quae totius mundi sunt communia, quibus tota humana natura simul et semel condita, leges divinas per inobedientiam transgressa est in paradiso: quae originalia Christi gratia per baptismum relaxat. Sciendum tamen est quia hic mansuetissimus Agnus Dei Patris Filius non solum originalia, sed etiam actualia quotidie peccata dimittit, sicut B. Joannes in Apocalypsi dicit: Qui dilexit nos, et lavit nos a peccatis nostris in sanguine suo (Apoc. I); tunc videlicet quando sanguinem suum [Col. 0199A] dedit in cruce pro nobis; vel quando unusquisque nostrum mysterio sacrosanctae passionis illius atque baptismo ablutus est. Et non solum tunc, verum etiam quotidie tollit peccata mundi, et lavat nos a peccatis nostris in sanguine suo, cum ejusdem sanctissimae passionis memoria super altare replicatur; cum panis et vini creatura, ut ait Venerabilis Beda super locum illum, Ecce Agnus Dei, ecce qui tollit peccata mundi, in sacramentum carnis et sanguinis ejus ineffabilis spiritus sanctificatione transfertur.

Iterum, o Joannes Baptista, ea quae superius de Christo turbis tibi astantibus perhibuisti, replica, ut tuo verissimo Judaei testimonio convicti, per diuturnam incredulitatis suae culpam non cum infidelibus [Col. 0199B] pereant, sed summa devotione fidem Christi baptismumque suscipiant, quatenus cum Ecclesiae filiis ad aeterna gaudia pertingant. Ecce, inquit, Agnus Dei, ecce qui tollit peccata mundi. Quare illum vocas Agnum? Propter innocentiam videlicet et mansuetudinem. Sicut enim forma prae filiis hominum fuit speciosus (Psal. XLIV), ita innocens et mansuetus. O B. Joannes Baptista, apertius nobis de illo, si aliquid nosti, insinua, ut tuo testimonio fides catholica roboretur, et falsorum testium Judaeorum os obstruatur. Hic est, inquit, de quo, Judaeis interrogantibus, antequam eum viderent, superius dixi: Post me venit vir, qai ante me factus est; quia prior me erat, et ego nesciebam eum. Hic determinat B. Joannes, quis ille sit de quo superius [Col. 0199C] dixit: Medius vestrum stat, quem vos nescitis. Et ego, inquit, nesciebam eum. O sancte Joannes, quare illum nesciebas, quem viva voce venturum esse praedicabas? Ideo videlicet dixi quod eum nesciebam, quia, etsi venturum praedixeram, oculis tamen corporis nondum illum videram. Cur itaque, o B. Joannes, homines baptizare in nomine ejus praesumebas, qui illum manifeste nesciebas? Ego, inquit, absque dubio eum nesciebam, corporaliter videlicet nondum illum videram; sed propterea venio in aqua baptizans, ut ipse Deus et homo Jesus Christus manifestetur in Israel. Ad hoc me Deus Pater ante faciem ejusdem dilectissimi Filii sui praemisit, ut prius illum venturum praedicarem, [Col. 0199D] deinde adesse praesentem manifeste ostenderem.

Aperte audistis, o Judaei, testimonium quod B. Joannes Baptista Christo perhibuit; videlicet qualiter eum venturum fore populis ad se confluentibus praedixit, et adesse praesentem astantibus turbis manifeste monstravit. Nolo vos lateat, quod idcirco Joannes Baptista propheta dicitur, quia Christum venturum praedixit; ideoque plusquam propheta est, quia illum adesse monstravit.

Hoc igitur loco, o Judaei, vos moneo ut sollicita intentione audiatis quae dico. Pro certo sciatis, nec omnino dubitetis, quia per hoc, quod nec legis dicta, nec prophetarum oracula Christo testimonium perhibentia fideliter credendo recipitis, vos ipsos aeternae damnationis periculo exponitis. Sed si, [Col. 0200A] impediente incredulitatis malitia caeterorum prophetarum dictis, quae de Christi Incarnatione, Passione, Resurrectione atque in coelum Ascensione veraciter protulerunt, fidem accommodare non vultis, certe B. Joannis Baptistae testimonio, qui plusquam propheta est, cum omni devotione obtemperare debetis. Venturum ergo Dei Filium in carne esse praedixit, ac deinde corporali praesentia inter homines eum astare conspiciens, ac digito ostendens ait: Ecce Agnus Dei; ecce qui tollit peccata mundi. O Judaei, quid verius audire vultis? Propriis eum oculis Joannes inter homines vidit corporali gressu ambulantem, et loquentem, sibique, ut a se baptizaretur, humiliter accedentem. Si ergo, ut dictum est, caeteris prophetis, qui Christum a longe venturum [Col. 0200B] praedixerunt, credere non vultis; credere procul dubio B. Joanni Baptistae debetis, qui eum venturum praedixit, adesse monstravit, et propriis oculis vidit.

Sed si adhuc supradicta B. Joannis testimonia ad expellendam de cordibus vestris incredulitatem nondum vobis sufficere dicitis; si adhuc de Christo, quod cum Deo Patre et Spiritu sancto unus et verus Deus sit, dubitatis, B. Matthaeum apostolum et evangelistam in medium deducamus; et quid nobis de eodem Dei et Virginis Filio dixerit, diligenter audiamus. Venit, inquit, Jesus a Galilaea in Jordanem ad Joannem, ut baptizaretur ab eo (Matth. III). Quis ad quem venit? Deus videlicet [Col. 0200C] ad hominem, rex ad militem, summus pontifex ad ministrum, dominus ad servum, Creator ad creaturam, magnus ad pusillum, sol ad Luciferum, Christus ad Joannem ut baptizaretur ab eo. Quando venit? Tunc videlicet quando Joannes baptizabat et praedicabat; scilicet quando jam ipse Christus triginta annorum erat, ostendens nullum debere sacerdotem vel praedicatorem fieri, nisi virilis aetatis; sicut Joseph tricenarius regnum Aegypti suscepit; David ea aetate regnare coepit; Ezechiel praedicare inchoavit. Et quare Jesus venit ad Joannem? His videlicet causis, ut Joannis baptisma comprobaret, ut et qui homo erat omnem justitiam et humilitatem legis impleret, et ut aquas sanctificans, per columbam adventum sancti Spiritus ostenderet. [Col. 0200D] Venit quoque non necessitate ablutionis, sed ut nemo, quamvis sanctus, baptismi gratiam superfluam judicaret.

Audite, o Judaei; audite, rebelles et increduli; audite quid B. Joannes Deo et homini Jesu Christo ad se venienti responderit, vel qualiter eum susceperit, ut ipsius verissimo convicti testimonio, Christum verum Deum et verum hominem esse credatis, ejusque baptismum devota mente suscipiatis, ita ut contra eum amplius mussitare superba mente non praesumatis. Ego, inquit Joannes, a te debeo baptizari, o Christe, et tu venis ad me? Ac si diceret: Ego a te debeo baptizari, quia te Deus Pater ante omnia saecula genuit ex seipso, et mihi accidit ex praevaricatione primi parentis corruptio. Per te, [Col. 0201A] Deus Pater omnia creavit ex nihilo; ego autem ex carnali concubitu genitus culpae subjaceo. Tu es cum Deo Patre et Spiritu sancto verus Deus; ego vero carnali patre genitus peccati labe sum pollutus. Te ad redemptionem mundi Deus Pater misit; me viri et feminae naturalis copula genuit. Te virgo incorrupta, obumbrante Altissimi virtute, edidit; me mulier a viro gravidata peperit. Ego sum terrenus homo, qui sine peccato nequaquam vivere possum; tu autem Agnus es Dei, in cujus ore non est inventum mendacium. Me in peccatis concepit mater mea (Psal. L); te incognita viro sanctissima genuit virgo Maria. Tu ergo ad hoc natus es, ut redimas me; ego vero natus sum redimendus a te. Dignius est itaque ut tu baptizes me qui tollis peccata [Col. 0201B] mundi, quam ut ego baptizem te qui in multis deliqui.

Respondens autem Jesus dixit ei: Sine modo: sic enim decet nos implere omnem justitiam. Ac si apertius Dei et Virginis Filius Joanni Baptistae summo charitatis atque humilitatis affectu diceret: Vera sunt quidem omnia quae hucusque memorasti; sed sine modo spiritale ministerium impleri, ad quod de sinu Patris implendum descendi. Sine ergo me modo baptizari, ut postea, sicut optas et dicis, tu a me spiritu baptizeris. Sic enim decet nos dare exemplum implendae omnis justitiae, ut discant omnes neminem sine unda baptismatis perfectum esse vel salvari posse. Tunc B. Joannes dimisit [Col. 0201C] eum, id est consensit facere quae Deus et homo Jesus Christus imperabat. Cum ergo tali ordine cognovisset implendam justitiam, dimisit eum, quia vera est humilitas, quam comes obedientia non deserit. Quod prius itaque humiliter recusavit, postea devotus implevit.

Audite, o inimici veritatis Judaei, qui usque hodie pertinaciter negatis Christum Filium Dei; audite testimonium; quod iterum de illo Matthaeus evangelista perhibuit, statim ut de aqua jam baptizatus ascendit; quo testimonio Christianorum fides ex omni parte roboratur, ac vestra mendax assertio omnino convincitur. Baptizatus autem Jesus Christus, ut Matthaeus refert evangelista, statim ascendit de aqua, et ecce aperti sunt ei coeli; et vidit Spiritum [Col. 0201D] Dei descendentem sicut columbam, et venientem super se (Matth. III). Baptizatus, inquit, confestim ascendit de aqua, et hoc ad impletionem justitiae. Non enim tunc primum patuerunt sibi coelestia, vel Spiritus sanctus est illi datus; sed nobis per acceptum baptismum aditum coeli patere, et Spiritum sanctum dari demonstravit. Primus Adam per serpentem a diabolo deceptus, coelum amisit; secundus a Spiritu sancto per columbam glorificatus, illud aperuit. Flammam vel frameam vibrantem, quae primis hominibus eorumque sequacibus viam paradisi prohibuit, aqua baptismatis exstinxit.

[Col. 0202A] Notandum, quia idcirco super Dominum Spiritus sanctus in columba apparuit, quia nos per mansuetudinem colligere venit; super discipulos autem in igne, quos ad consumendam peccatorum rubiginem, contra seipsos veniebat accendere. Bene Spiritus sanctus in columbae specie visus est, quae simplex est et mansueta; ut et suae naturae simplicitatem ostenderet, et eum in quem descendebat, mitem auctoremque misericordiae indicaret. Similiter omnes sacro baptismate renovati, septem virtutibus in columba significatis repleri debent. Columba [(60) 1Kb] quippe a malitia fellis est aliena, in quo prohibemur ab ira. Nullum ore vel unguibus laedit, in quo notatur innocentia. Minimas quoque aviculas nec vermiculos invadit, quibus aliae aves se et pullos [Col. 0202B] suos nutriunt, in quo prohibetur rapina. Puro vescitur grano, in quo notatur abstinentia. Alienos tanquam suos pullos fovet, ecce charitas; gemitum pro cantu habet, ecce compunctio; super aquas sedet, ut accipitrem, praevisa umbra, declinet, ejusque ungues sic evadat, ecce sollicitudo. Sciendum tamen est, quod non solum Deus et homo Jesus Christus vidit Spiritum Dei Patris descendentem sicut columbam, et venientem super se; sed etiam Joannes Baptista illum vidit, sicut ipse in Evangelio Joannis evangelistae testatur, dicens: Qui me misit baptizare in aqua, ille mihi dixit: Super quem videris Spiritum descendentem, et manentem super eum, hic est qui baptizat in Spiritu sancto. Et ego vidi, et [Col. 0202C] testimonium perhibui, quia hic est Filius Dei (Joan. I). Et ego, inquit, nesciebam eum. Specialiter dicitur Spiritus manere in Christo, a quo nunquam per peccatum recessit, in quo semper mirabiliter vixit et mirabiliter operatus est. Visa columba dicit Joannes per eam didicisse quod prius nesciebat. Sciebat quidem quod Jesus erat Dominus, quod Agnus tollens peccata, quod ab eo deberet baptizari: sic et confessus erat; sed nesciebat quod sibi esset retenturus, et nulli traditurus potestatem baptismi, quamvis ministerium traderet, per quod constat unitas Ecclesiae, sive tot sint baptismi quot baptistae.

Unde ait B. Augustinus in libro IV Sententiarum, dist. 5, potestatem baptismi Dominici in nullum hominem a Domino transituram, sed ministerium [Col. 0202D] sane transiturum; potestatem vero a Domino in neminem, sed ministerium in bonos et malos. Non exhorreat columba ministerium malorum, sed respiciat Domini potestatem. Quid nocet tibi minister malus, ubi bonus est Dominus? Neque qui plantat, neque qui rigat est aliquid; sed qui incrementum dat Deus (I Cor. III). Si superbus fuerit minister, cum diabolo computabitur, sed tamen non contaminabitur donum Christi, quia quod per illum fluit, purum est. Per lapideum canalem transit aqua ad areolas, et in canali lapideo nihil generatur, sed hortus plurimos fructus affert. Habent igitur non [Col. 0203A] solum boni, sed etiam mali ministerium baptizandi; sed neutri potestatem baptismi. Ministerium enim baptizandi dedit Christus servis suis, sed potestatem sibi retinuit; quam si vellet, poterat servis suis dare, ut tanta esset vis in baptismo servi, quanta est in baptismo Domini; sed ideo noluit, ne servus in servo spem suam poneret. Nihil differt baptismus Domini sive per bonum sive per malum ministrum; nec iteratur, quia semper Domini est. Baptismus Joannis ideo iteratur, quia non Domini est, sed hominis. Baptismus autem Judae, non Judae, sed Domini est, ideoque non iteratur. Ut ergo unitas et fraterna pax sine laniatione in omnibus baptizatis servetur, quasi in una columba, quae gemit in hujus mundi aerumnis; et ramum, qui extra est, si fructum habet, [Col. 0203B] infert ad arcam, ideo Spiritus, in quo baptizantur, per columbam ostenditur. Ut autem habita unitate et pace in se ferveant contra tentationes contraque mala imminentia, post in igne Spiritus sanctus datus est apostolis, et in linguis divisis secundum diversitatem gentium (Act. II), quae modo per Christi uniuntur fidem; olim de una lingua divisae in tumidis aedificatoribus, id est in superbis et elatis, qui contra Dei voluntatem turris Babyloniae constructioni efficacius insistebant.

Interea moneo vos, o Judaei, qui Jesum Christum non verum Deum, sed purum hominem esse dicitis, ut ea quae de illo consequenter Matthaeus evangelista subjungat, attentius audiatis. Ecce, inquit, vox de coelis dicens: Hic est Filius meus dilectus, in quo [Col. 0203C] mihi bene complacui (Matth. III). Nolo vos, o Judaei, hoc Dei Patris verissimum testimonium negligenter praeterire, sed pro animarum vestrarum salute summa illud vigilantia mentis tractare. Qui igitur usque hodie obstinata intentione legis et prophetarum certissima testimonia Jesu Christo, quod verus Deus et verus homo sit, testimonium perhibentia credere renuistis, Dei Patris tam evidenti tamque verissimo testimonio, cui nullatenus contradicere potestis, summa cum devotione fidem omnino accommodare debetis. Hoc utique Dei Patris verissimo testimonio fides catholica indubitanter roboratur, et vestra falsa assertio, qua Christum negatis, apertissime condemnatur. Sicut hoc testimonio vestra perfidia [Col. 0203D] convincitur, ita etiam paganorum superstitio frustratur, ac fides Christianorum, ut dictum est, omnimodis confirmatur. Haec supradicta sententia, qua Deus Pater Jesum Christum dilectum Filium suum de coelis vocat, fortitudo totius Ecclesiae est et fortissimum firmamentum, et contra omnes tentationes, ac versutias Judaeorum, paganorum atque haereticorum inexpugnabile praesidium. In hoc ergo quod Deus Pater, Hic est Filius meus dilectus, dicit, vobis falsis testibus, o Judaei, qui illum verum Deum esse negatis, contradicit. Quomodo falsi testes non estis, qui ori Domini, qui nunquam mentitus est, contradicitis? Deus Pater dicit: Hic est Filius meus dilectus, in quo mihi bene complacui; vos dicitis quod non est Dei Filius, sed Joseph fabri. [Col. 0204A] Omnes quoque fideles certissime novimus quod Joseph non fuit pater illius, sed nutritius fidelissimus et integerrimae virginitatis sanctissimae matris ejus testis certissimus. Mentitos itaque vos in hac disputatione esse comprobamus, qui eum dicitis non esse verum Deum, cum aperte illum Deus Pater de coelis asserat suum dilectum esse Filium. Ipse quippe est aeternum lumen de aeterno lumine, verus Deus de Patre Deo, eidemque Deo Patri coaeternus. Quia igitur Dei Patris testimonio, quod Christus verus Dei Filius sit, non creditis; ejusdem omnipotentis Dei Patris iracundiam adversum vos coelitus provocatis. Non ergo ad vitam, sed ad aeternam mortem properatis, qui tam evidenti testimonio Dei Patris voce prolato non creditis. An [Col. 0204B] ignoratis, o rebelles et increduli; quia ad Deum Patrem, qui vere summum et verum bonum est, minime poteritis pertingere, nisi Jesum Christum cum eodem Patre et Spiritu sancto unum et verum Deum fideliter credideritis esse? Ipse quippe est vera vita, sine quo nullus pertingere potest ad aeternam vitam. Nemo etiam potest pervenire ad Patrem, nisi per ipsum (Joan. XIV); quia ipse est ostium ovium (Joan. X). Propter hoc quippe incarnatus est ipse Dei Filius, ut per seipsum nos introduceret ad fidem, et in futuro perducat ad gloriosissimae suae visionis speciem. Unde in sancto quoque Evangelio ipse ait: Per me si quis introierit, salvabitur et ingredietur et egredietur, et pascua inveniet (Ibid.). Ingredietur videlicet, in die baptismatis [Col. 0204C] ad fidem; et egredietur in die mortis, sive die judicii, ad speciem. Pascua vero inveniet in aeterna satietate. Hinc etenim Psalmista ait: Dominus custodiat introitum tuum et exitum tuum (Psal. CXX). Custodit enim Dominus uniuscujusque animae introitum, quo intrat ad fidem; et exitum quoque, quo egreditur de corpore ad contemplandam divinae majestatis speciem, ut neque intrans Ecclesiam haereticorum erroribus supplantetur, neque ab hac temporali Ecclesia ad aeternam exiens, ab hostibus rapiatur. Fideliter ergo in eum, o Judaei, credite, ut per ipsum qui est via, veritas et vita (Joan. XIV), ad Deum Patrem possitis pertingere, atque in electorum ejus societate sine fine gaudere.

[Col. 0204D] Sufficiunt vobis, o Judaei, sanctorum evangelistarum, Joannis scilicet et Matthaei, supradicta testimonia ad expellendam de cordibus vestris omnem ambiguitatem, de hoc videlicet, quod Dei Filius pro humani generis redemptione veram ex Virgine matre sine peccato carnem assumpserit, et quod inter homines conversatus sit (Baruch. III); quod etiam Joannes Baptista illum, videntibus turbis, in Jordanis flumine baptizaverit (Matth. III); quod Spiritus sanctus super ipsum jam baptizatum in columbae specie, vidente Joanne Baptista, descenderit (Ibid.); et quod Deus Pater illi de coelo in voce, quod verus dilectusque Filius ejus sit, quodque sibi in illo prae omnibus hominibus complacuerit (Matth. XVII), testimonium perhibuit. An [Col. 0205A] adhuc ad vestram perfidiam superandam, et catholicae fidei veritatem corroborandam, alia vultis audire testimonia? Jam enim duos novi testamenti idoneos testes Christi evangelistas Joannem scilicet et Matthaeum in medium introduximus; sed quia illorum verissimis testimoniis nondum sunt ad suscipiendam sanctae Trinitatis verissimam fidem compuncta lapidea corda vestra, iterum tertium novi testamenti idoneum Christi testem, sanctum videlicet Lucam, »qui [(61) 1Kb] crucis mortificationem pro ipsius Dei et hominis Jesu Christi honore jugiter in suo corpore portavit,« in medium introducamus, et quid nobis de illius divinitate et humanitate dicat, simul audiamus. Dic, sancte Luca, dic de Filio Dei et Virginis, quod nosti, ut [Col. 0205B] tuo verissimo testimonio Judaei ad poenitentiam compuncti, atque ad veram suscipiendam fidem devoti ipsum indubitanter credant pro salute mundi de Virgine matre sub Herode rege natum, sub Pontio Pilato passum, de sepulcro tertia die resuscitatum, eumque nobiscum summa cum devotione adorent jam in dextera Patris exaltatum. Dic ergo, o sancte Luca, de Christo quod nosti, ut tuo testimonio Judaei convicti, a suis cordibus falsitatem erroris abjiciant, et Jesum Christum verum Dei Filium esse indubitanter credant. Factum est, inquit, cum baptizaretur omnis populus, et Jesu baptizato et orante, apertum est coelum: et descendit Spiritus sanctus corporali specie sicut columba in ipsum (Luc. III). Sciendum est quia Spiritus sanctus ideo sicut [Col. 0205C] columba descendit in ipsum specie corporali, quia in suae divinitatis natura non poterat a mortalibus videri. Quia etiam ipse Dei Filius humanum corpus de incorrupta Virgine sine peccato accepit, idcirco super eum Spiritus sanctus in columbae specie descendit, et in eum in perpetuum manet. Nam juxta Salomonem: Spiritus sanctus disciplinae effugiet fictum, et abstinet se a cogitationibus, quae sunt sine intellectu (Sap. I). Ideo igitur super eum descendit et mansit, quia solus inter homines sine peccato vixit. Recte ergo spiritus dicitur manere in Christo, a quo nunquam per peccatum recessit, quia videlicet nunquam ipse peccavit, in quo idem Spiritus aeternaliter vivit, et cum quo mirabiliter [Col. 0205D] semper operatur. Spiritus sanctus venit in sanctos, et propter peccatum aliquando recedit ab eis. Manet tamen in eis ad aliquid, ut ipse Deus et homo Jesus Christus illis promisit, scilicet ut bonis semper insistant operibus. Ad aliquid vero in eis non manet, videlicet ut non semper prophetent, nec semper miracula faciant. In hoc ergo, quod ait evangelista: Spiritus sanctus descendit, et mansit super eum (Joan I), proprie signum est cognoscendi Christum. Hoc in loco vos moneo, o Judaei, ut solerter audiatis vocem Dei Patris omnipotentis Jesu Christo Filio suo testimonium de coelo perhibentis. Et vox [Col. 0206A] de coelo facta est, dicens: Tu es Filius meus dilectus, in te complacui mihi. Non aliena Deus Pater, sed sua propria laudat in Filio. Quasi diceret: Quaecunque habes tu, mea sunt. Ac si apertius diceret: Tu es Filius meus dilectus, consubstantialis et coaeternus, in te mihi complacuit quod in Adam displicuit. In te beneplacitum meum constitui, id est per te ante omnia saecula, quod mihi placet, facere disposui. Aperte datur intelligi, quia nulli inter natos mulierum Joannes Baptista est secundus, cujus se manibus Dei et Virginis Filius dedit baptizandum, se videndum in specie columbae exhibuit Spiritus sanctus, et in cujus audientia Deus Pater de coelo laudavit Filium. Cum enim Deus Pater ait: Tu es Filius meus dilectus, non eidem [Col. 0206B] Jesu Christo Filio suo, quod ignorabat, ostendit; sed Joanni et caeteris, qui aderant, quod nesciebant indicavit. Unde et Joannes Baptista, quem prius virum fortiorem evangelizabat, jam edoctus, Dei Filium aperte praedicat. Ecce tres idoneos testes novi testamenti, o Judaei, scilicet tres evangelistas, videlicet Joannem, Matthaeum et Lucam ad medium deduximus, qui suis verissimis testimoniis Jesum Christum verum Dei Patris et verum Virginis matris esse Filium praedicant, vosque in vestra assertione, qui illum negatis, mentitos fuisse, aperte demonstrant.

Vos, o infelices et miseri Judaei, qui estis, qui tot verissimis testibus tamque idoneis Christum verum [Col. 0206C] Deum esse et verum hominem asserentibus non creditis? Sed non est mirum, si prophetarum atque evangelistarum praeconiis fidem non attribuitis, cum omnipotenti Deo Patri Jesum Christum suum esse dilectum Filium evidentissime contestanti non creditis. Quia igitur tres supradictos novi Testamenti satis idoneos testes, ad suscipiendam veram Christi fidem, nondum vobis sufficere dicitis, etiam ad vestram mendacissimam disputationem convincendam, et Christianorum corda in fide catholica magis magisque confirmanda, quartum per omnia laudabilem ac veridicum testem, scilicet Marcum evangelistam in medium introducamus, et quidquid nobis de Christo dixerit, vel quale jamdudum in Evangelio suo testimonium protulerit, cum omni sollicitudine [Col. 0206D] insimul audiamus. Tantae [(62) 1Kb] enim sanctitatis, religionis, doctrinae et vitae continentiae fuit, ut omnes sectatores Christi ad suum cogeret exemplum vivere. Accede itaque, o sancte Marce, et dic de Christo quod scis, ut sicut eo tempore, quo adhuc in carne degebas, omnes Ecclesiae filios ad bene vivendum tuo exemplo invitabas, ita et nunc tuo verissimo testimonio Judaeos atque paganos ad veram sanctae Trinitatis fidem convertas. Venit, inquit, Jesus a Nazareth Galilaeae, et baptizatus est in Jordane a Joanne. Et statim ascendens de aqua, vidit apertos coelos, et Spiritum sanctum tanquam columbam [Col. 0207A] descendentem et manentem in se (Marc. I). Post diluvium non corvus, sed columba ramum, qui pacem redditam nuntiaret detulit (Gen. VIII), mystice docens, quia solis in simplicitate cordis baptizatis unctio sancti Spiritus adsit. Sequitur: Et vox facta est de coelis dicens: Tu es Filius meus dilectus; in te complacui mihi. Ecce quam perspicue testes veritatis sibi concordant; ecce quam evidenter suis verissimis testimoniis Jesum Christum verum Dei Filium esse indubitanter affirmant; Judaeos vero atque paganos, qui illum negant, apertissime condemnant. Unde est illud: Qui crediderit, et baptizatus fuerit, salvus erit; qui vero non crediderit, condemnabitur (Marc. XVI). Hic quatuor supradicti novi testamenti testes idonei, id est quatuor evangelistae [Col. 0207B] suis sanctis praeconiis catholicam fidem corroborant, et vestram, o Judaei, ac paganorum falsam assertionem omnino evacuant. Illorum praedicationibus sancta Ecclesia roboratur, et vestra perfidia aperte destruitur. Universam Ecclesiam evangelicis doctrinis instruunt, et vos in vestra objectione, qui Christum Dei Filium esse negatis, falsos testes esse convincunt.

Volo vos scire, o Judaei, quod per hos quatuor novi testamenti idoneos verissimosque praecones, ipse Dei et Virginis Filius universam Ecclesiam suam spiritualibus aquis irrigat, haereticam pravitatem exstirpat, et vestram ac paganorum dementiam potenter superat. Ipsum quippe Deum et hominem [Col. 0207C] Jesum Christum in libro Genesis Moyses typice praefigurabat, cum dicebat [(63) 1Kb] : Fons ascendebat e terra irrigans universam superficiem terrae (Gen. II). Et iterum: Fluvius egrediebatur de paradiso, qui irrigabat universa paradisi ligna (ibid.). Fluvius ergo de paradiso exiens, imaginem Christi portat, qui de paterno fonte, id est de Deo Patre fluens omnem paradisum, scilicet omnem sitientem Ecclesiam sancti Spiritus donis, et verbo praedicationis, ac rore sacri baptismatis irrigat. De quo bene per prophetam dicitur: Dominus Deus noster fluvius gloriosus est, exsiliens in terram sitientem (Isa. XLIV). Quatuor autem paradisi flumina, quae ex Jesu Christo magno flumine derivantur, quatuor sunt Evangelia per totum orbem exundantia, quibus [Col. 0207D] per supradictos quatuor novi testamenti idoneos praecones, eorumque successores corda fidelium spiritali infusione assidue irrigantur. Dicite, o Judaei, si nostis, qua de causa hanc sententiam ex prophetico Moysi eloquio ad medium deduximus, vel huic supradictae lectioni cur illam inseruimus? Ideo videlicet, ut notum nobis faceremus quantae auctoritatis sint hi supradicti quatuor testes Christi, id est sancti evangelistae, qui ejusdem Dei et hominis Jesu Christi Evangelia conscripserunt, eaque in mentibus audientium, velut spiritale triticum per universum mundum, sicut boni agricolae super rationalem terram, seminarunt. Quae spiritalia [Col. 0208A] semina, quia specialiter de manu Domini exierunt, idcirco in cordibus audientium fructum centuplum fecerunt. Magnae itaque auctoritatis sunt, per quos Dei et Virginis Filius opera sua, quae in hoc mundo pro redemptione mundi fecit, scribi voluit et per universum orbem omnibus hominibus nota fieri jussit. Caeterorum etiam apostolorum in omnem terram sonus exivit, et in fines orbis terrae illorum praedicatio sonuit (Psal. XVIII). Ut ergo supradiximus, o Judaei, magnae auctoritatis sunt sancti evangelistae, quibus Deus et homo Jesus Christus sui adventus gesta, incarnationis videlicet, nativitatis, apparitionis, baptismi, passionis, resurrectionis atque in coelum ascensionis sanctissima mysteria concessit scribere et aliis aperte [Col. 0208B] praedicare.

Hos etiam verissimos Jesu Christi testes, idoneosque praecones Ezechiel propheta futuros in sancta Ecclesia praevidebat, cum de eis figurate dicebat: Vidi quatuor animalia plena oculis ante et retro. Et animal primum simile leoni; et secundum animal simile vitulo, et tertium animal habens faciem quasi hominis; et quartum animal simile aquilae volanti (Apoc. IV). Quod enim quatuor haec pennata animalia sancta quatuor evangelistas designent, ipsa uniuscujusque libri evangelici exordia testantur. Nam quia per clamorem in deserto coepit, recte Marcus per leonem figuratur. Et quia a sacrificio exorsus est, bene Lucas per vitulum designatur. Quia vero Matthaeus ab humana generatione inchoavit, [Col. 0208C] jure per hominem intelligitur. Quia vero a divinitate Verbi coepit, digne per aquilam significatur Joannes, qui dicit: In principio erat Verbum, et Verbum erat apud Deum, et Deus erat Verbum (Joan. I). Ut ergo supradiximus, o Judaei, magnae auctoritatis sunt hi quatuor praecones sancti Evangelii, quos ipse Deus et homo Jesus Christus antea voluit praefigurari, quam de Virgine nasceretur pro salute mundi. Quicunque ergo verissima illorum testimonia, quae de Christo protulerunt, fideliter susceperit, eaque opere impleverit, Ecclesiae filiis absque dubio consociari poterit. Qui vero illa credere renuerit, absque dubio in aeternum peribit.

[Col. 0208D] Moneo igitur vos, o Judaei, ut illorum testimonia diligenter audiatis, et toto corde credatis; quia in incredulitate si permanseritis, salvari minime poteritis. Sed jam de Christo quale superius testimonium protulerint, quidve dixerint, vel qualiter sibi quamvis diversis provinciis ab invicem separati, in sua veridica sententia concordaverint, et quasi uno ore Spiritu sancto edocti verbum Dei contestati fuerint, iterum audiamus: Baptizatus, inquiunt, Jesus confestim ascendit de aqua, et ecce aperti sunt ei coeli, et vidit Spiritum sanctum descendentem sicut columbam et venientem super se. Et ecce vox de coelis, dicens: Hic est Filius meus dilectus, in quo mihi [Col. 0209A] bene complacui. Moneo vos, o Judaei, qui Christum Dei Patris Filium esse negatis, ut ea quae dicuntur attentius audiatis. Haec vox, quae de coelis elapsa, ab hominibus audita est, a Joanne scilicet et a turbis quae ad baptismum ejus confluxerant, procul dubio Dei Patris est. Sed quia haec vox Dei Patris dicat, audiamus. Hic est, inquit, Filius meus dilectus, in quo mihi bene complacui. Absque ulla ambiguitate naturalis Dei Patris est Filius, de quo ipse Deus Pater dicit: Hic est Filius meus dilectus. Nam et in hoc quod subjungit, in quo mihi bene complacui, quasi in omnes homines sibi displicuisse ostendit. Unde ipse humano more in Genesi loquitur, dicens: Poenitet me fecisse hominem super terram (Gen. VI). Quasi ergo sibimetipsi displicuit in peccatoribus, [Col. 0209B] quos creavit, dum se illos creasse poenitere dixit. In solo unigenito Domino nostro Jesu Christo sibi bene complacuit, quia inter omnes homines ipsum solum sine peccato invenit. Dic, sancte Joannes Baptista, dic de Christo quod nosti, ut tuo testimonio catholica fides contra haereticorum versutias roboretur, et Judaeorum perfidia convincatur. Qui me, inquit, misit baptizare in aqua, ille mihi dixit: Super quem videris Spiritum sanctum descendentem et manentem super ipsum, hic est, qui baptizat in Spiritu sancto (Joan. I). Dic etiam apertius, o Joannes, clara voce, si illum vidisti, ut Judaei, qui illum negant, in sua assertione convicti, fideli mente ipsum cum Deo Patre et Spiritu sancto unum et verum Deum esse credant, ejusque baptismum devota [Col. 0209C] mente suscipiant. Ego, inquit, vidi et testimonium perhibui quia hic est Filius Dei. Attentius vos moneo, o Judaei, ut ea quae dicuntur solerter audiatis, ne obstinationis malitia impediente, quod absit! ab hac sacratissima lectione vacui recedatis. Et vox, inquit evangelista, de coelo facta est, dicens: Hic est Filius meus dilectus, in quo mihi bene complacui. Vidit ergo Joannes Spiritum in columbae specie descendentem et manentem super Christum jam baptizatum, audivit et Deum Patrem dicentem: Hic est Filius meus dilectus, in quo mihi bene complacui. Advertite, o inimici veritatis Judaei, quanta fidelibus in baptismate Domini nostri Jesu Christi patefacta sit gratia, cum sub tali sacramento Trinitas se homini [Col. 0209D] scilicet Joanni, ad corroborationem atque eruditionem totius Ecclesiae suae revelavit. Pater enim auditur in voce, Filius manifestatur in homine, Spiritus sanctus apparet in specie columbae. Quam mirifico autem mysterio Dominus noster Jesus Christus tactu corporis sui, et suae gloriae transitu suam ad momentum creaturam sanctificavit atque illustravit? Aquas enim consecravit in baptismo, terram consecravit, cum in monumento positus fuit, ipsamque glorificavit, dum in coelum ascendit, et ad dexteram Dei Patris sedet. Sed descendente super Dominum Spiritu, videamus, o Judaei, et diligenter attendamus quod sequitur. Ecce, inquit evangelista, vox de coelis dicens: Hic est Filius meus dilectus, in quo mihi complacui. Quia igitur Filius [Col. 0210A] Dei baptizatur in homine, Spiritus Dei descendit in columba. Pater Deus adest in voce, sanctae et individuae Trinitatis in baptismi declaratur mysterio. Et recte, ut qui sacramentorum suorum dispensatoribus erat praecepturus: Docete omnes gentes baptizantes eos in nomine Patris, et Filii, et Spiritus sancti (Matth. XXVIII), primum ipse suo baptismate totam personaliter panderet Trinitatem. Et in hac quoque voce Patris, sicut et in baptizati Domini caeteris mysteriis omnis justitiae declaratur impletio. Coaeternus enim et consubstantialis Patri Filius, descendente super eum Spiritu, quis sit, hominibus intimatur, ut per hoc discant homines, per gratiam se baptismatis, accepto Spiritu sancto, de filiis diaboli in Dei filios posse transferri, sicut Apostolus [Col. 0210B] edocet, fidelibus ita loquens: Accepistis Spiritum adoptionis filiorum in quo clamamus: Abba (Pater) (Rom. VIII).

Volo vos scire, o Judaei, quod Joannes Baptista supra dixerat: Post me venit vir, qui ante me factus est (Joan. I); nunc testimonium perhibet, quia hic est Filius Dei utriusque naturae humanae in una eademque persona manifestissime designans. Erubescat Manichaeus audiens: Post me venit vir, qui ante me factus est; qui dixit Christum non verum de Virgine matre, sed phantasticum habuisse corpus. Taceant Valentiniani haeretici a Valentino quodam Platonis consectatore vocati, qui Christum de Virgine nihil corporis assumpsisse, sed per eam quasi per fistulam transisse asseruit. Conticescant etiam [Col. 0210C] Allogici haeretici audientes vocem Dei Patris, dicentis: Hic est Filius meus dilectus. Allogici vocantur tanquam sine verbo. Logos enim Graece verbum dicitur. Deum enim Verbum non credunt respuentes Joannis Evangelium et Apocalypsim. Erubescant Photiniani a Photino Gallo-Graeciae Smyrnae episcopo nuncupati, audientes Joannem Baptistam dicentem: Ego vidi, et testimonium perhibui, quia hic est Filius Dei (ibid.). Ipsi enim Photiniani asserunt, Christum a Maria per Joseph nuptiali coitu fuisse conceptum; sed omnino mentiuntur; quia non de humano semine, sed de Spiritu sancto est conceptus in Virgine. Vos etiam, o infelices Judaei, obmutescite, qui illum non verum Deum, sed purum hominem [Col. 0210D] dicitis fuisse, audientes Deum Patrem de illo protestantem atque dicentem clara voce: Hic est Filius meus dilectus, in quo mihi bene complacui. Audiant mansueti et laetentur (Psal. XXXIII), scilicet populi Christiani, quia venit vir post Joannem fortior Joanne, qui baptizat in Spiritu sancto. Quare? Quia hic est Filius Dei. Forsitan, o Judaei, interrogando dicitis nobis: Quare, ut dicitis, Dei Flius ex femina voluit carnem assumere, cum in sua majestate cum Deo Patre et Spiritu sancto consistente posset mundum redimere? Ad quod vobis respondemus, quod idcirco Dei Filius per misericordiam factus est homo, quia nos per superbiam olim recesseramus a Deo, ut idem ipse per divinitatem Patri, et per humanitatem congrueret nobis. Per humanitatem [Col. 0211A] similem nobis pro nobis cum hoste confligere; per divinitatem Patri consubstantialem ad imaginem nos Dei et similitudinem, quam peccando perdideramus, posset digne reformare. Per mortem nostrae fragilitatis, illum qui mortis habebat imperium destrueret; et per impassibilem suae divinitatis potentiam, nos Deo Patri reconciliaret, cum quo in unitate Spiritus sancti aeternaliter manet.

Vellem scire, o Judaei, utrum, jam deposita diuturnae vestrae incredulitatis perfidia, sanctae Trininitatis fidem, unum videlicet Deum in Trinitate et trinum in unitate, devota mente velitis credere? an adhuc in vestra incredulitatis malitia disponitis perseverare? Sufficere vobis procul dubio deberent [Col. 0211B] tanti testes tamque verissima legis et prophetarum testimonia secundum regulam verae fidei interpretata atque exposita, ita ut nunquam amplius de Christo, quin verus Deus et verus homo sit, dubitare, sed fideliter firmiterque credere debeatis.



§ XI.---

Ex Genesis dictis Verbum Dei Patris pro salute hominum incarnatum. Sicut in nullo potest homo perfecte aequiparari, aut Deo assimilari, ita etiam nec quisquam alius humanum genus ab aeterna morte liberare poterat. Quod per historiam completum est in Adam, per prophetiam significatur in Christo. Adam vetus novum Adam praefigurabat: sic Abel justus et innocens in suis justis operibus et morte, cujus sacrificium suscipitur. Cain reprobatur; reprobationem suam Cain novit; ejus maledictiones populo judaico competunt, cujus typum gerebat. A Lamech in septima generatione occisus, [Col. 0211C] ejus signo gens Judaica signata ubique suscipitur.

Sed si adhuc aliquis dubietatis scrupulus, quod non verus Dei Filius sit, vestris insidet mentibus, quid Moyses de illo sub persona primi hominis Adae dicat, audiamus. Tulit, inquit, Dominus Deus hominem, et posuit eum in paradiso voluptatis, ut operaretur et custodiret illud (Gen. II). Haec procul dubio spiritaliter intellecta, Dei Patris Verbum pro salute hominum incarnatum significant positum in Ecclesia. Tulit ergo Deus Pater hominem, Verbum scilicet sibi coaeternum ex incorrupta Virgine caro factum, et posuit eum in paradiso, id est in Ecclesia, scilicet constituit eum caput cunctorum fidelium. [Col. 0211D] Quare? Ideo videlicet, ut operaretur et custodiret illud, id est ut voluntate Patris ex omnibus gentibus Ecclesiam aedificaret, atque adimpleretur sermo, quem ipse Deus et homo Jesus Christus Deo Patri dixerat in Evangelio: Pater, ego servabam eos; quos dedisti mihi, custodivi (Joan. XVII). Dixit quoque Deus: Non bonum esse hominem solum (Gen. II). Arguantur haeretici, qui Christum solum, id est purum hominem et non etiam verum Deum putant. Hoc etiam loco, o Judaei, vestra infidelitas redarguitur atque convincitur, qui Dei Patris Verbum humanam naturam negatis assumpsisse, cum Deus Pater aperte dicat: Non est bonum hominem solum esse. Revera secundum Dei omnipotentis sententiam non esset bonum, esse hominem solum; quia, si solus [Col. 0212A] esset, nec tentationes diabolicas superare, nec ipsum totius malitiae principem diabolum vincere, nec ad paradisi delicias, unde ejectus fuerat, redire, nec Dei gratiam quam peccando amiserat, posset recuperare. Fac ergo illi, o Deus, adjutorium, quo adjutus auxilio peccata et vitia possit superare, virtutes diligere, fortem hujus mundi atque armatum principem potenter vincere (Luc. XI), te super omnia diligere, tibique adhaerere, coelum ascendere et ad te pervenire. Dixit ergo Deus: Faciamus ei adjutorium simile sibi. In hoc quod omnipotens Deus non singulariter, sed pluraliter dixit: Faciamus ei adjutorium, ostendit divinam essentiam tres esse personas, non unam. Tunc quoque Deus homini adjutorium fecit, quando voluntate Patris [Col. 0212B] Deus Verbum in uterum intemeratae Virginis descendit, sibique humanam naturam conjunxit. Faciamus, inquit, ei adjutorium simile sibi. Procul dubio in nullo potest homo perfecte aequiparari Deo vel assimilari, sed ideo dicitur: Faciamus ei adjutorium simile sibi, quia Deus et homo una persona et unus est Christus ad redemptionem mundi, ex omni massa filiorum hominum electus. De cujus pulchritudine, sancta Ecclesia in Cantico spiritalis amoris congratulans, nimiumque exsultans dicit: Dilectus meus candidus et rubicundus, electus ex millibus (Cant. V). De quo etiam Deus Pater per prophetam dicit: Ecce servus meus electus meus, complacuit sibi in illo anima mea (Isa. XLII). Ac si apertius diceret: Ecce servus meus secundum humanitatem; [Col. 0212C] electus meus, quia videlicet ipsum elegi, ut humanum genus redimeret, et mihi sanctam Ecclesiam acquireret; complacuit sibi in illo anima mea, quia prae omnibus hominibus ipsum singulariter inveni sine macula.

Dicat ergo omnipotens Deus de unigeniti Verbi sui Incarnatione: Non est bonum esse hominem solum, faciamus ei adjutoriam simile sibi. Tunc itaque Deus Pater homini adjutorium fecit, quando coaeternum sibi et consubstantiale Verbum ex seipso ante omnia saecula genitum misit, eique in utero Virginis humanam naturam conjunxit; quia videlicet in ipso homine suscepto sanctam Ecclesiam Deo copulavit. Sequitur: Appellavit autem Adam [Col. 0212D] nominibus suis cuncta animantia, et volatilia coeli et bestias terrae. Primus homo, ut ait Apostolus, de terra terrenus; secundus de coelo coelestis (I Cor. XV), scilicet Christus. Appellavit ergo secundus Adam, id est Christus, nominibus suis cuncta animantia, et volatilia coeli et bestias terrae, significans gentes quae salvae fierent in Ecclesia, et per ipsum nomen erant accepturae, quod prius non habebant, sicut ipse per prophetam dicit: et vocabo servos meos nomine alio (Isai. LXV), scilicet Christiano.

Adae vero ipsi videlicet Dei et Virginis Filio non inveniebatur similis ejus, quoniam, quamvis quisque fidelis et justus sit, illi tamen aequari non potest. Cui David propheta ait in psalmis: Non est similis tui in diis, Domine; et non est secundum [Col. 0213A] opera tua (Psal. LXXXV). Nemo enim poterat ab aeterna morte humanum genus liberare, nisi Christus, sicut beatus Joannes apostolus ait in Apocalypsi: Nemo inventus est dignus neque in coelo, neque in terra, neque subtus terram, aperire librum, et solvere signacula ejus (Apoc. V).

Immisit quoque Deus soporem in Adam: cumque obdormisset, tulit unam de costis ejus, et replevit carnem pro ea. Et aedificavit Dominus costam quam tulerat de Adam in muliere. Dormit primus Adam, et extrahitur illi costa de latere, de qua formatur mulier: patitur Christus in cruce, pungitur latus ejus lancea, et profluunt sacramenta, ex quibus sancta formatur Ecclesia. Hanc utique dormitionem David rex et propheta in spiritu praevidebat, [Col. 0213B] cum in persona ejusdem Filii Dei et Virginis gratulabundus dicebat: Ego dormivi et somnum coepi; et resurrexi, quia Dominus suscepit me (Psal. III). Iterum subjungit, dicens: Et replevit Dominus carnem pro costa, quam tulerat de latere Adae. Sic et Christus carnem suam in cruce posuit pro sancta Ecclesia. Et aedificavit Dominus costam, quam tulerat de Adam in muliere: et adduxit eam ad Adam, ut videret, quid vocaret eam. Dixitque Adam, secundus, scilicet Christus: Hoc nunc os ex ossibus meis et caro de carne mea; quia sive viri sancti spiritales et fortissimi in tentationibus, sive minus perfecti, utrique tamen unum Christi corpus sunt et una Ecclesia. Haec vocabitur virago, quia de viro sumpta [Col. 0213C] est. Haec igitur omnia facta sunt in figura, quae erant in Ecclesia profutura. Quamobrem relinquet homo patrem suum et matrem, et adhaerebit uxori suae, et erunt duo in carne una. Hoc interpretans Apostolus, ait: Hoc autem dico in Christo et in Ecclesia (Ephes. V). Ergo hoc quod per historiam completum est in Adam, per prophetiam significabatur in Christo, qui a Deo Patre ineffabiliter processit, cum dicit: Exivi a Patre, et veni in mundum (Joan. XVI). Reliquit etiam matrem suam, scilicet Synagogam veteri testamento carnaliter inhaerentem, quae illi erat mater ex semine David secundum carnem, et adhaesit uxori suae, id est sanctae Ecclesiae, quam proprio sanguine acquisivit, et sunt duo in pace novi testamenti in uno Spiritu, et in carne [Col. 0213D] una.

Audistis, o Judaei, quam perspicue Adam vetus novum, Deum scilicet hominem Jesum Christum in quibusdam suis operibus praefiguravit, et qualiter ipso in cruce dormiente, ex ipsius sacratissimi lateris vulnere processit, et redempta spiritalibus augmentis, crevit sancta mater Ecclesia. Ipsum ergo, quem usque hodie superba et contumaci negatis mente, verum Deum esse, ac verum hominem non dubitetis esse; atque ad redemptionem mundi a Deo Patre missum fuisse indubitanter credite. Hanc procul dubio pertinacem, atque, ut ita dicam, adamantinam vestrae incredulitatis perfidiam odiosus [Col. 0214A] Cain in suis pravis operibus praeostendit; qui quamvis innocentem, et justum fratrem suum Abel interfecerit, non tamen se malum egisse humiliter poenituit, sed pertinaci mente de Dei misericordia desperavit, dicens: Major est iniquitas mea, quam ut veniam merear (Gen. IV). Audite etiam, o rebelles et increduli, quam evidenter ipse justus et innocens Abel in suis justis operibus, atque in sua morte praefiguraverit Christum et omnem populum Christianum ab eo redemptum. Diligenter itaque illorum, scilicet Cain et Abel, historiam audite, et non ad litteram, sed secundum spiritalem intelligentiam mente percipite, ut, agnita veritate, quae Christus est, non cum infidelibus perire, sed cum Ecclesiae filiis recte credendo ad aeterna gaudia possitis pertingere. [Col. 0214B] Attentius igitur illorum historiam spiritaliter expositam intelligite, ut ex omni parte catholica fides roboretur, ac vestra mendax assertio per omnia falsa comprobetur.

Nativitas ergo duorum Adae filiorum [(64) 1Kb] , ut dictum est, figuram gessit duorum populorum, Judaeorum videlicet et paganorum, qui erant ex eorum genere diversis temporibus ad veram fidem venturi. Fuit autem Abel pastor ovium, et Cain agricola. Sed sicut Cain ex terrae fructibus oblatio reprobatur, Abel autem sacrificium ex ovibus, et earum adipe suscipitur, ita novi testamenti fides ex innocentiae gratia Deum laudans, veteris testamenti terrenis operibus anteponitur. Quare avertit Deus oculos a sacrificio Cain? Ideo videlicet, quia non ex [Col. 0214C] charitate illud offerebat. Et nisi esset charitas in Abel, nequaquam Deus illius sacrificium acciperet. Cum enim ambo obtulissent, Cain videlicet de fructibus terrae, et Abel de fetibus ovium, Deo sacrificium, nemo putet, quod Deus fructus terrae neglexerit, et fetus ovium dilexerit. Homo videt in facie, Deus in corde (I Reg. XVI). Non ergo Deus ad manus offerentis intendit, sed cor interius vidit; et quem cum charitate offerre conspexit, ipsius sacrificium respexit: quem vero cum invidia offerre cognovit, ab ipsius sacrificio oculos avertit.

Hoc loco quaeritur: Quomodo Cain scire potuit, in quod fratris munera Deus suscepit et sua repudiavit? Ad quod dicendum, quia in sacrificiis antiquorum [Col. 0214D] patrum, quae acceptabilia Deo erant, ignis de coelo veniens descendebat, eaque statim consumebat. Descendit itaque ignis super sacrificium Abel, et non descendit super munera Cain. Cain quippe, ut supra dictum est, typum gestavit majoris populi, scilicet Judaeorum; Abel vero habuit figuram Christi et populi Christiani. Iratus est autem Cain vehementer, et concidit vultus ejus. Dixit autem Cain ad Abel fratrem suum: Egrediamur in agrum. Cumque essent ambo in agro, consurrexit Cain adversus innocentem Abel fratrem suum, et interfecit eum (Gen. IV). Est itaque Abel interfectus in campo, Christus in Calvariae loco. Audite, o insipientes Judaei, [Col. 0215A] qui frequenter prae manibus legem et prophetas habetis, et tamen in eis non spiritualem intelligentiam tenetis, sed carnalem sensum studiose perquiritis: audite quid Deus ad Cain dixerit, qui omnium vestrum typum gessit. Si recte, inquit, offeras, et recte non dividas, ipse peccasti. Ac si apertius, o Judaei, vobis diceret omnipotens Deus: Si antea in lege recta aliqua fecistis, tamen infidelitatis culpa rei estis, quia, Christo ad redemptionem mundi de sinu Dei Patris veniente, jam tempus novi testamenti a tempore testamenti veteris non distinguitis. Si autem Cain obtemperasset Deo dicenti: Quiesce; sub te erit appetitus ejus, et tu dominaberis illius; ipse peccato dominaretur, non illo sibi dominante, servus peccati, fratrem [(65) 1Kb] non occideret [Col. 0215B] innocentem. Sic et Judaei, in quorum figura haec gerebantur, si quiescerent a sua perturbatione, tempus salutis per gratiam et peccatorum remissionem, cognoscentes, Jesum Christum audirent dicentem: Non veni vocare justos, sed peccatores ad poenitentiam (Luc. V). Interrogat Deus Cain, non tanquam ignarus eum a quo discat, sed scit tanquam judex reum quem puniat, et dicit: Ubi est Abel frater tuus? Respondit ille se nescire, nec custodem ejus se esse. Sic et vos, o mendaces Judaei, nobis respondere soliti estis, cum Dei, id est sanctarum Scripturarum voce, de Christo interrogamus, Christum nescire vos dicitis. Mendax enim Cain responsio, vestra est falsa negatio. Essetis, o Judaei, quodammodo Christi custodes, si Christianam fidem [Col. 0215C] devota mente susciperetis, eamque bene vivendo custodiretis. Dixit etiam Deus ad Cain: Quid fecisti? Vox sanguinis fratris tui Abel clamat ad me de terra. Sic et de vobis, o Judaei, ipse Dei et Virginis Filius per Jeremiam prophetam conqueritur, dicens: Praevaricatione praevaricata est in me domus Juda, ait Dominus. Negaverunt me, et dixerunt: Non est ipse (Jer. V). Iterum per Isaiam clamat, dicens: Tota die expandi manus meas ad populum non credentem, et contradicentem mihi (Isai. LXV). Habet [(66) 1Kb] enim magnam vocem Christi sanguis in terra, cum eo fideliter ac devote suscepto ab omnibus gentibus respondetur: Amen. Iterum dixit Deus ad Cain: Maledictus eris super terram, quae aperuit os [Col. 0215D] suum, et suscepit sanguinem fratris tui de manu tua. Maledicti estis etiam et vos, o Judaei, a terra, id est ab Ecclesia, quae aperuit os suum in confessione delictorum, et suscepit sanguinem Christi, qui effusus est in remissionem omnium peccatorum, vobis illum crucifigentibus. Dixit etiam Deus ad Cain: Cum operatus fueris terram, non dabit fructum suum. Ac si apertius, o Judaei, vobis Deus Pater diceret: Cum operati fueritis terram, Christum crucifigendo, [Col. 0216A] scilicet cum in terra corporis sui salutem totius Ecclesiae operati fueritis, non tamen terra illa dabit vobis fructus suos, id est virtutem suam, sed fidelibus Christianis; qui non justificati estis virtute resurrectionis Christi, qui mortuus est propter delicta nostra, et resurrexit propter justificationem nostram (Rom. IV). Procul dubio si in eum fideliter credidissetis, illius terrae, scilicet passionis et resurrectionis ejus fructum, id est animarum vestrarum salutem consequi ab eo possetis. Sequitur:

Vagus, inquit, et profugus eris super terram. Vagi quoque estis hodie, o Judaei, et profugi super terram, id est in omnes gentes dispersi. Vagi estis et dispersi in amissione terrestris et coelestis regni, eo quod Christum negaveritis ante faciem Pilati, judicante [Col. 0216B] illo dimitti (Act. III). Quia Christum vobis per prophetas promissum, et a Deo Patre de coelis ad redemptionem humani generis missum, negatis, idcirco quod verebamini, accidit vobis, locum videlicet et gentem perdidistis. Infelices itaque estis, o Judaei, et ab Jerusalem profugi et in cunctis sub coelo regionibus dispersi. Sive ut in Septuaginta interpretibus scriptum est: Gemens, inquit Dominus ad Cain, et tremens eris super terram. Et nunc quis non videat, quis non agnoscat, ipsum rebellem ac durae cervicis populum per universum mundum esse dispersum, bonis operibus vagum, et a terra promissionis profugum? Quis non videat quomodo gemat moerore amissi regni, et tremat timore suspectae [Col. 0216C] mortis sub innumerabilibus Christianorum ac paganorum populis? Dixitque Cain ad Dominum: Major est iniquitas mea quam ut veniam merear. Ecce ejicis me hodie a facie terrae, et a facie tua abscondar, et ero vagus et profugus in terra. Igitur omnis qui invenerit me, occidet me. Vagus et profugus gemit in terra judaicus populus, plus temporalem quam aeternam metuens mortem. Iratum enim se Deum habere, grave esse non putat, quia non spiritualiter, sed carnaliter sapit. In hoc apparet, o inimici justitiae Judaei, quod in divinis Scripturis non spiritualem intelligentiam, sed carnalem sensum inquiritis; quia plus grave aestimatis, quod, terra promissionis perdita, vagi et profugi doletis et gemitis in terrenis angustiis, quam illud quod vobis terra [Col. 0216D] corporis Christi non dat fructus suos, peccatorum videlicet remissionem atque aeternam remunerationem. Secundum carnem doluit Cain reatum suum et mala quae in praesenti saeculo perpessus est, et non secundum spiritum. Omnis qui invenerit me, ait Cain, interficiet me. Sed quid ei responderit Dominus, audiamus. Nequaquam, inquit, ita fiet, sed omnis qui interfecerit Cain, septuplum punietur, vel sicut Septuaginta interpretes transtulerunt, Septem [Col. 0217A] vindictas exsolvet, omnis qui interfecerit Cain. Ac si diceret: Non ita, sicut tu aestimas, morieris, nec mortem pro remedio accipies; sed usque ad septimam generationem vives, et semper terrore mortis ita torqueberis, ut quicunque te occiderit a magno liberet te cruciatu. Non quod ipse qui occiderit Cain septem vindictis subjiciendus sit, sed ut septem vindictas, quae Cain tanto tempore consecutae fuerunt, solvat, dum ipse Cain interficitur, qui occiderit eum, qui jure fuerat derelictus ad poenam. Sicut majores nostri putant, in septima generatione a Lamech interfectus fuit Cain. Posuit autem Deus Cain signum, ut non eum interficeret omnis, qui invenisset eum. Hoc revera multum mirabile est, quemadmodum omnes gentes, quae a Romanis subjugatae [Col. 0217B] sunt in ritu Romanorum sacrorum ac caeremoniarum transierunt, eaque sacrilegio observanda et colenda susceperunt. Gens autem judaica sive sub paganis regibus, sive sub Christianis non amisit signum legis et circumcisionis, quo a caeteris gentibus populisque distinguitur, sed omnis imperator vel rex, qui eos in regno suo invenerit, cum ipso signo eos invenit, nec occidit. Exiit ergo Cain a facie Domini, et habitavit in terra Naid, quod dicitur interpretatum commotio, sive instabilis, sive fluctuans, et sedis incertae. Unde Psalmista Deum exorat, dicens: Non [(67) 1Kb] des in commotionem pedes meos et manus peccatoris non moveant me. Sicut ergo Cain egressus est a facie Domini, sic et vos, o [Col. 0217C] Judaei, qui pertinaciter verissimae veritati resistitis, id est Filium Dei negatis, exitis a facie Dei, hoc est a dulcedine dilectionis Dei et a participatione lucis ejus, et habitatis profugi in terra commotionis, id est in perturbatione hujus fluctivagi saeculi, et carnalis desiderii contra jucunditatem Dei, hoc est contra Eden, qui Hebraice interpretatur deliciae sive epulationes, ubi est plantatus paradisus.

Satis aperte ostensum est vobis, o Judaei, quam perspicue Cain incredulitatis vestrae malitiam praefiguraverit, et innocens frater ejus Abel Christum in morte sua praeostenderit. Cain justum Abel fratrem suum, instigante invidia, interfecit, ut superius audistis; et vos, invidia stimulante, innocentem Christum sine causa cruci affixistis. Et quia [Col. 0217D] erga ipsum latorem legis ac judicem omnium tam superbe egistis, idcirco locum et gentem perdidistis, et, ut cernitis, per universum mundum vagi bonis operibus, et profugi, a terra promissionis dispersi estis. Plane scimus, nec omnino dubitamus, quia si ipsum gloriae Dominum cognovissetis, nunquam illum crucifixissetis (I Cor. II). Sed quia hoc, sicut et principes vestri, per ignorantiam fecistis (Act. III); si ex toto corde ad Deum conversi fueritis, et coram eo de tanto sacrilegio condignam poenitentiam egeritis, remissionem ab illo consequi poteritis. Si [Col. 0218A] autem in incredulitate vestra perseverare volueritis, absque dubio in aeternum peribitis. Ipsum ergo Dei et Virginis Filium, quem hactenus negastis, cum Deo Patre et Spiritu sancto unum et verum Deum esse credite, ut per ipsum, qui est via, veritas et vita (Joan. XIV), ad aeternae vitae gaudia possitis pertingere. Ut ergo jam saepius testati sumus, Deus et homo Jesus Christus ab initio mundi figuris patriarcharum fuit praesignatus, legis testimoniis praenuntiatus, prophetarum vaticiniis praeostensus, apostolorum atque evangelistarum praeconiis aperte monstratus. Vetus quippe et Novum Testamentum illum praedicat, verum Deum et verum hominem esse, ad redemptionem mundi a Deo Patre missum fuisse, propter delicta humani generis passum [Col. 0218B] fuisse, die tertia resurrexisse, nunc in Dei Patris dextera consedere, atque ad judicandum vivos et mortuos inde venturum esse. Haec omnia quae praediximus, si fideliter credideritis, ad pascua semper virentia cum fidelibus illius ovibus, quas ipse suo pretiosissimo sanguine Deo Patri acquisivit, ipsius adjuti auxilio pervenire poteritis.



XII.---

Praefigurat Melchisedech opere et nomine Christum verum Deum et hominem: castissima Christi et Ecclesiae copula in Sara et Abraham praefigurata fuit: ex ea spirituales filios, ad aeternae beatitudinis gaudia pertinentes, genuit. Introducitur Davidis testimonium, ut ipsum fidelissimum Ecclesiae sponsum verum Deum esse credant, et ne propter eorum incredulitatem ab haereditate coelestis patriae exsortes sint. Adducitur Agar cum [Col. 0218C] Ismaelitis historia commendans, ut revertantur ad sanctam Ecclesiam, et sub manu illius humilientur, et tandem ad jucundissimam amoenitatem Christo duce mereantur pervenire.

[(68) 1Kb] Sed si adhuc de illo, quod verus Deus et verus homo sit, in aliquo dubitatis, quam evidenter Melchisedech rex et sacerdos opere et nomine praefiguraverit vos moneo ut diligenter audiatis. Sacra enim Scriptura ipsum Melchisedech sacerdotem Dei altissimi inenarrabili parente progenitum narrat. Hunc enim Apostolus Paulus sine patre, sine matre commemorans, figuraliter refert ad Christum (Hebr. VII). Est enim ipse Deus et homo Jesus Christus solus de Patre sine matre genitus per divinitatem, ipse de matre sine patre per humanitatem. [Col. 0218D] Ipse quoque est aeternus sacerdos, cui David propheta ait in psalmis: Tu es sacerdos in aeternum secundum ordinem Melchisedech (Psal. CIX). Aeternus sacerdos dicitur Christus secundum ordinem Melchisedech, scilicet propter mysterii sacramentum, quod ipse Christianis, id est omni Ecclesiae suae celebrare praecepit, ut non secundum Aaron pecudum victimas, sed oblationem panis et vini, id est corporis et sanguinis ejusdem Domini nostri Jesu Christi sacramentum in sacrificio offeramus. Quod [(69) 1Kb] vero patriarcha magnus decimas omnis [Col. 0219A] substantiae suae Melchisedech sacerdoti post benedictionem dedit (Gen. XIV), sciens spiritualiter melius sacerdotium futurum in populo gentium quam leviticum, sciens etiam quod Israel de ipso erat nasciturum futurumque, ut sacerdotium Ecclesiae habens praeputium benediceret in Abrahae circumcisione sacerdotium Synagogae. Qui enim benedixit, major est, quam cui benedicitur (Hebr. VII). Unde et sacerdotes ex semine Abrahae nati, fratres benedicebant, id est populum Israel, quibus ipse populus decimas secundum legis mandatum dabat, vere ut majoribus et eminentioribus suis. Nomen autem ipsum, scilicet Melchisedech, rex pacis et justitiae interpretatur. Quod bene refertur ad Christum qui, post resurrectionem suam ascendens in coelum, sedet [Col. 0219B] in dexteram Dei Patris, et pontifex factus est in aeternum. Ipse est enim rex pacis, quia per ipsum reconciliamur Deo Patri. Ipse est etiam rex justitiae, quia ipse ad hoc venit, ut discerneret sanctos ab impiis. Idem quoque unus sacerdos est et rex, quia pro redemptione omnium hostiam Deo Patri seipsum obtulit, et verus rex in praesenti saeculo populum suum regit, et in futuro juste judicabit.

Luce clarius constat, o Judaei, Christum verum Dei Patris esse Filium, quem ab exordio mundi patriarchae figuris et aenigmatibus praesignarunt, sancti prophetae venturum praedixerunt, Apostoli et evangelistae jam venisse et cum eis conversatum esse manifeste praedicaverunt. His auctoritatibus, o Judaei, patriarcharum scilicet figuris et aenigmatibus, [Col. 0219C] legis testimoniis, prophetarum vaticiniis, Apostolorum atque evangelistarum verissimis praeconiis, Christianorum fides indubitanter ex omni parte roboratur, et vestrae incredulitatis perfidia, qui Christum verum Dei Filium esse negatis, omnino convincitur. Veteris itaque ac Novi Testamenti auctoritatibus veraciter sibi testimonium perhibentibus, coaeternum et consubstantiale Deo Patri Verbum de sinu ejusdem Patris sui ad redemptionem humani generis in Virgineum thalamum, hoc est in uterum Virginis misericorditer descendit, ibique humanam naturam, scilicet sanctam Ecclesiam, non phantastice, ut haeretici mentiuntur, sed veraciter misericorditerque sibi copulavit, quam postea [Col. 0219D] secundum eamdem humanitatem suo pretiosissimo sanguine redemit, eique ad Deum Patrem, a quo exierat post passionem suam ascendens, coelestis patriae aditum reseravit, et eamdem humanam naturam in seipso ad Dei Patris dexteram collocavit. Hanc utique conjunctionem, qua Dei Filius sanctam sibi ecclesiam sine macula et ruga in sponsam adoptavit (Ephes. V), si devota mente credideritis, o Judaei, cum ejusdem Ecclesiae filiis salvari poteritis; sin autem, ad animarum vestrarum salutem pertingere minime poteritis.

Sed, ut vera esse non dubitetis quae dicimus, Abrahae patriarchae et Sarae conjugis ipsius historiam [Col. 0220A] ad memoriam reducamus; et quam perspicue in eis haec sacratissima castissimaque Christi et Ecclesiae copula praefigurata fuerit attentius inspiciamus. Post subversionem Sodomae et Gomorrhae peregrinatus est Abraham in Geraris. Dixitque de Sara uxore sua: Soror mea est, timens ne moreretur propter illius pulchritudinem (Gen. XX). Ideo Abraham tacuit [(70) 1Kb] Saram uxorem, et dixit suam esse sororem, ne videlicet se occiso ab alienis captiva possideretur, certus de Deo, quod eam violari non permitteret, sicut nec primum in Aegypto a Pharaone. Misit autem Abimelech rex Gerare, et tulit eam. Venit autem Deus ad Abimelech per somnium nocte, et dixit ei: En moriere propter mulierem quam tulisti; habet enim virum. Abimelech vero non tetigerat [Col. 0220B] eam. Et ait: Domine, num gentem ignorantem et justam interficies? Nonne ipse dixit mihi: Soror mea est; et ipsa ait: Frater meus est? In simplicitate cordis mei, et munditia manuum feci hoc (ibid.). Abimelech itaque a Domino, ut dictum est, somno commonitus, non commaculavit eam, sed intactam marito reddidit. Verumtamen quis tunc in illo viro, id est Abraham figurabatur, et cujus sit uxor, quae in hac peregrinatione, atque inter alienigenas pollui non sinitur, ut sit viro suo sine macula et sine ruga? In gloria quippe Jesu Christi recte vivit Ecclesia, ut pulchritudo ejus honor sit viro suo, scilicet eidem Jesu Christo, sicut Abraham pro Sarae pulchritudine inter alienigenas honorabatur. Cui [Col. 0220C] ait ipse coelestis Sponsus in cantico spiritualis amoris: Tota pulchra es, amica mea, et macula non est in te (Cant. IV). Ecclesiae quippe pulchritudini, dignitati scilicet et sanctitati, merito reges offerunt munera, sicut Sarae obtulit Abimelech, plus in ea mirans formae decus, quam amare potuit, violare non potuit. Est enim sancta Ecclesia Domino Jesu Christo in occulto uxor. Occulte quippe atque in abscondito spiritalis anima adhaeret verbo Dei, ut sint duo in carne una, quod magis conjugii sacramentum in Christo et in Ecclesia commendat Apostolus (Ephes. V). Proinde regnum terrenum, scilicet hujus saeculi, cujus figuram gerebant reges, qui Saram polluere ausi non sunt, non est expertum Ecclesiam, nec ipsam Ecclesiam Christi conjugem [Col. 0220D] esse cognovit, nisi cum violare tentavit. Divino enim testimonio per fidem mysterio cessit; quia sanctae Ecclesiae fidem corrumpere nec violare praevaluit. Terrenum itaque regnum in posterioribus regibus correctum, Christi conjugem, scilicet sanctam Ecclesiam, honoravit munere, quam in prioribus regibus corruptioni suae non valuit subdere. Ait autem Abimelech ad Abraham: Quare illam dixisti sororem tuam esse? Cui dixit Abraham: Vere soror mea est, filia patris mei; et non matris meae, et ideo accepi eam uxorem (Gen. XX). Ac si Dei Filius de sibi conjuncta sancta Ecclesia apertius diceret; idcirco sancta Ecclesia est soror mea, filia [Col. 0221A] Patris mei, quia Deus Pater, cujus ego aeternus sum filius, sibi eam per me adoptavit in filiam. Unde est illud Davidicum: Ego dixi: Dii estis, et filii Excelsi omnes (Psal. LXXXI). Et Joannes evangelista in Evangelio: Dedit eis potestatem filios Dei fieri his qui credunt in nomine ejus, qui non ex sanguinibus neque ex voluntate carnis, neque ex voluntate viri, sed ex Deo nati sunt (Joan. I). Filia est, inquit, patris mei et non matris meae, et idcirco accepi illam uxorem. Ac si aperte dicat: Revera sancta Ecclesia est soror mea, qui per adoptionis gratiam, et per sacri fontis undam Dei omnipotentis Patris mei est filia. Et non est filia carnalis matris meae, id est Synagogae, quae non spirituales Deo, sed carnales filios generat mundo. Quia igitur sancta [Col. 0221B] Ecclesia soror mea veterem hominem exuit cum actibus suis, et me fideliter credit verum esse Filium Dei Patris; jam non est filia Adae terreni patris, sed spiritalis Dei Patris. Primus ergo homo de terra plasmatus terrenos filios genuit; Dei Filius de sinu Patris veniens, sibique humanam naturam conjungens, coelestes effecit. Dicat itaque Deus et homo Jesus Christus de sancta Ecclesia sorore sua: Est, inquit, soror mea, filia Patris mei, et non filia matris meae, et ideo illam mihi uxorem accepi, quia non carnales, ut Synagoga generare consueverat, sed spiritales filios gignit. Recte quippe Dei Verbum filiam Patris sui, scilicet sanctam Ecclesiam novellam per gratiam, et non filiam matris suae, id est Synagogam per legis praevaricationem [Col. 0221C] vetustam sororem vocat; quia in hoc quod ipse Dei Filius pro redemptione mundi incarnari voluit, non humanae naturae meritis, sed divinae gratiae dono est ascribendum. Hanc quoque sanctam Ecclesiam ipse Deus et homo Jesus Christus per Salomonem ad dilectionem atque ad amorem suum provocans, non tantum sororem, sed etiam sponsa invocat, dicens: Veni in hortum meum, soror mea sponsa, miscui myrrham meam cum aromatibus meis (Cant. V). Cum ergo dicitur, de Patre esse sororem Christi Ecclesiam, non de matre, non de terrenae generationis, quae evacuabitur, sed gratiae coelestis, quae in aeternum manebit, cognatione commendatur; secundum quam gratiam genus [Col. 0221D] mortale ultra non erimus, accepta potestate, ut filii Dei vocemur et simus (I Joan. III). Neque enim hanc gratiam de Synagoga matre Christi secundum carnem, sed de Deo Patre percepimus. Hanc vero cognationem terrenam vocans, in hac vita ubi omnes morimur, negare nos Christus docuit, non fateri, cum discipulis ait: Nec vobis dicatis patrem super terram: unus est enim Pater vester, qui in coelis est (Matth. XXIII). Quod vero Ecclesia cujus sit uxor, alienigenis occultatur; cujus autem sit soror, non tacetur; haec interim facile occurrit causa, quia occultum est et difficile ad intelligendum, quomodo anima Verbo Dei copuletur, sive misceatur; sive, quod melius et apertius dici potest, cum illud Verbum sit Deus, et anima sit creatura. Secundum [Col. 0222A] hoc enim sponsus et sponsa, vel vir et uxor, Christus et Ecclesia dicuntur. Quia vero cognatione sint fratres Christi, et omnes sancti, non consanguinitate terrena, sed gratia divina, hoc est de Patre non de matre, affabilius dicitur et capacius auditur. Nam inter se omnes sancti per eamdem gratiam fratres sunt.

Credere itaque, o Judaei, indubitanter debetis, Dei Filium pro salute mundi de coelis descendisse, sanctam Ecclesiam sibi sociasse, et ex ea spirituales filios ad aeternae beatitudinis gaudia pertinentes, genuisse. Eamdem igitur sanctam Ecclesiam fideliter ingredi summopere elaborate, ut in ejus spirituali utero ex aqua et Spiritu sancto renati, atque a cunctis peccatis emundati, inter filios Dei possitis [Col. 0222B] computari (Joan. III). Ipse est itaque verus Dei Virginis Filius, o Judaei, qui sanctam sibi Ecclesiam castissimis amplexibus desponsavit, ex qua quotidie novos infantes gignit, quos ad coelestem patriam sine intermissione transmittit. De quo ipsa castissima omnium Christianorum mater sancta Ecclesia in Cantico spiritualis amoris exsultans, ait: Dilectus meus descendit in hortum suum ad areolam aromatis, ut pascatur in hortis, et lilia colligat (Cant. VI). Dilectus Ecclesiae, scilicet Christus, in hortum suum ad areolam aromatis descendit, quia Ecclesiam visitans, ad eos majori gratia venit, quos sanctis operibus et virtutum exemplis bonae famae odorem ex se proximis emittere cognoscit. Sponsus Ecclesiae Christus in hortis pascitur, [Col. 0222C] cum multarum animarum fructibus delectatur. Lilia colligit, quando perfectos quosque ab hac vita succidit. Sancta igitur Ecclesia, ut supra dictum est, in filiis suis Jesu Christo sponso suo fide jungitur, spe suspenditur, charitate conglutinatur, ut nihil extra Christum sponsum suum diligat, eumque sibi familiariter fide et spiritali amore inseparabilem teneat. Baptismum ergo Christi, o Judaei, intra ejusdem sanctae Ecclesiae gremium devota mente in nomine sanctae Trinitatis suscipite, ut cum fidelibus Christianis ad coelestis patriae remunerationem feliciter possitis pertingere. Indubitanter itaque credere debetis, o Judaei, ipsum sanctae Ecclesiae sponsum Jesum Christum, verum [Col. 0222D] Dei Patris et verum Virginis matris esse Filium, et cum eodem Patre et Spiritu sancto unum naturaliter esse Deum omnia continentem, omnia regentem, omnia gubernantem, omnia disponentem et circumplectentem. Ipsum ante omnia saecula Deus Pater ex seipso ineffabiliter genuit; ipsum incorrupta Virgo tempore gratiae, obumbrante ejusdem altissimi Patris sui virtute de Spiritu sancto conceptum sine peccato, et sine dolore, imo cum summa exsultatione et laetitia peperit, ipsum Deus Pater post triumphum victoriosissimae passionis et resurrectionis omnium regum principem constituit, et super omne quod creatum est, in dextera sua exaltavit. Et ne dubitetis ita esse, ut dicimus, o Judaei, qui illum usque hodie protervo spiritu [Col. 0223A] verum Deum esse negatis, David fidelis testis, ex cujus semine secundum carnem ipse processit, accedat, et quid Deus Pater de illo antequam de Virgine nasceretur, praedixit, in medium proferat. Dic, sancte David, dic de Christo, quod revelante Spiritu sancto didicisti; ut inimici veritatis Judaei tuo verissimo testimonio convicti, mortiferae obstinationis incredulitatem a cordibus suis abjiciant, ipsumque Ecclesiae fidelissimum sponsum verum Deum esse credant.

Dic ergo, sancte David, quid Deus Pater de illo praedixerit. Ego, inquit, primogenitum ponam illum excelsum prae regibus terrae (Psal. LXXXVIII). Ac si apertius Deus Pater de eodem unigenito Jesu Christo Filio suo diceret: Ego ponam, id est constituam [Col. 0223B] illum primogenitum prae caeteris hominibus, quos honore sublimavi, et excelsum ponam illum prae regibus terrae; quod jam totum in ejus resurrectione atque ascensione completum est. Et quia haec potestas non est temporalis sed aeterna, subjiciens, ait: Servabo illi in aeternum misericordiam meam, videlicet cum perpetua data est ei potestas in coelo et in terra (Matth. XXVIII), et testamentum meum fidele ipsi; quia quaecunque de eo per prophetas praedicta fuerunt, integre in eo completa sunt; vel testamentum, id est promissio aeternae haereditatis, est fidele ipsi, quod ejusdem testamenti est mediator, id est signator, et fidejussor, et testis. Sequitur: Et ponam in saeculum saeculi semen ejus, [Col. 0223C] id est Christianum, et thronum ejus sicut dies coeli. Thronus regum terrae est, ut dies terrae qui transeunt; sed dies coeli semper praesentes sunt, ubi est thronus ejusdem Filii Dei et Virginis in aeternum.

Luce clarius constat, o Judaei, Jesum Christum verum Deum esse, quem Deus Pater excelsiorem constituit prae cunctis regibus terrae. Aperte constat quia, si verus Deus non esset, nequaquam illi Deus Pater omnem potestatem in coelo et in terra dedisset, nec illius thronum sicut dies coeli, id est in aeternum super omne quod creatum est, exaltasset. In hoc igitur quod illum Deus Pater primogenitum vocat, non creaturam, ut vos blasphemando mentimini, o Judaei, sed Creatorem esse aperte demonstrat. In hoc vero quod illum prae cunctis regibus [Col. 0223D] terrae excelsiorem constituit, manifeste eum pro salute hominum passum fuisse, a mortuis resurrexisse, coelum ascendisse, et in dextera sua illum exaltasse, ostendit. In hoc etiam quod subjungit, semen ejus in aeternum manebit, plane demonstrat evangelicam Christi doctrinam ab eo per universum mundum in cordibus audientium disseminari, cum multiplicato animarum fructu ad coelestem patriam perveniri, et usque in finem mundi, sicut traditiones Pharisaeorum mutatae sunt, non mutari. Nam et in hoc quod Deus Pater thronum ejus, sicut dies coeli ponere se dicit, aperte illum verum Deum esse, eique omne judicium dedisse (Joan. V) ostendit. [Col. 0224A] Supradicto ergo testimonio, o Judaei, Deus Pater Jesum Christum Filium suum verum Deum esse evidenter demonstrat, et vos qui illum proterva mente negatis, falsos testes esse manifestissime comprobat. Timeo satis, o Judaei, et valde pertimesco ne propter incredulitatis vestrae obstinationem coelestis patriae perdatis habitationem. Quia ipsum Deum et hominem Jesum Christum sine causa cruci affixistis, idcirco de terra promissionis estis expulsi, et per universum mundum sine honore dispersi, contumeliis, diversisque injuriis affecti. Timeo itaque ne, sicut propter sacratissimum ejus sanguinem, quem super vos et super filios vestros expetistis, crudeliterque effundi fecistis, ab Jerosolymis expulsi estis; ita propter [Col. 0224B] incredulitatem vestram ab haereditate coelestis patriae extorres sitis. Procul dubio si in incredulitate hac permanseritis, meisque salutaribus monitis obtemperare nolueritis, ejicietur Agar cum Ismaele filio suo (Gen. XXI), id est Synagoga cum omnibus vobis, a portione seminis Abrahae, a societate videlicet filiorum Dei, id est Christianorum, et ab haereditate coelestis patriae. Verumtamen, si placet, verax illius temporis historia in medium proferatur, et spiritaliter exposita, ad eruditionem omnium nostrum, quid dicat, omnes insimul attentius audiamus.

[(71) 1Kb] Jam centenarius erat Abraham, quando ei Sara uxor sua genuit filium, quem vocavit Isaac. Hunc cum vidisset mater ludentem cum Ismaele, [Col. 0224C] dixit ad Abraham: Ejice ancillam et filium ejus: non enim haeres erit filius ancillae cum filio meo Isaac (ibid.). Nunc igitur quaerendum est cur antea Sara voluit maritum de ancilla filium suscipere, aut cur nunc cum matre jubet a domo expelli? Quod, ut credimus, non zelo fecit accensa, sed mysterio prophetiae compulsa. Agar quippe secundum quod dicit Apostolus, in servitute generavit Judaeorum populum. Sara vero libera populum genuit, qui non secundum carnem, sed in libertate vocatus est, qua libertate vocavit eum Christus (Galat. IV). Hoc igitur mysterio praefigurabatur Judaicum populum in servitutem peccatorum generatum, in domo Sarae, id est in Ecclesia non manere [Col. 0224D] in aeternum, nec esse haeredem vel consortem cultoribus Christi; nec cum filio nobili, hoc est cum fideli populo regnum coelestis gloriae possessurum. Cum igitur Abraham ejiceret Agar de domo sua, accepit panes et utrem aquae, et dedit illi, et imposuit humero ejus infantem, et dimisit eam. Exiens autem Agar erravit per solitudinem Bersabee. Cumque morientem filium siti projecisset sub arbore, apparuit ei angelus Domini, et demonstravit fontem aquae, et potavit filium suum (Gen. XXI). Quid hoc significat, o Judaei, quod exiens Agar infantem imposuit humeris suis, nisi quod vos, o insipientes et maligni, tunc cervicem Synagogae matris [Col. 0225A] vestrae gravastis, quando de Jesu Christo Dei et Virginis filio sine reverentia Pilato clamastis: Sanguis ejus super nos et super filios nostros? (Matth. XXVII.) Panes vero hoc indicabant, quod vetus sacerdotium panes propositionis sicut ferret et offerret, sic eis vesceretur. Uter vero aquae, qui defecit, vestram, o Judaei, significabat purificationem defectivam, sive doctrinam vestram carnalem in pelle mortua clausam, id est in carne veteris hominis praevaricationis sententia damnatam, quae nec refrigerium praestat, nec sitim satiat, sed aestu tepida vomitum generat. Quod vero errat Agar in solitudine cum filio suo Ismaele, significat incredulam Synagogam cum filio suo, scilicet cum populo judaico, id est cum omnibus vobis, o Judaei, expulsam de terra sua sine [Col. 0225B] rege, sine lege, sine sacerdotio, sine altari et sine sacrificio, in toto orbe errare, et viam, quae Christus est, penitus ignorare. Quod autem filius Agar siti afflictus mori incipiebat, vos Judaeos praevaricatione legis, et incredulitate mentis languidos significabat, nullam spiritalem purificationem habentes. Quod vero filium morientem siti sub arbore projecit, et demonstrante angelo aspexit fontem, praesignabat quosdam ex vobis, o Judaei, ad umbram ligni crucis Christi olim refrigerium aeternae salutis consecutos. Quod puer plorans clamabat, et exaudivit eum Dominus, et sic demonstrante angelo aspexit fontem, illos praefigurabat, qui ex Judaeis ad Christum convertuntur, ac flentes retro actos errores exaudiuntur, reseratisque eorum cordium [Col. 0225C] oculis, vident fontem aquae vivae, id est Christum Filium Dei, qui dicit: Qui [(72) 1Kb] credit in me, sicut dicit Scriptura, fiet in eo fons aquae salientis in vitam aeternam. Et iterum: Si quis sitit, veniat ad me, et bibat; flumina de ventre ejus fluent aquae vivae. Unde Ismael exauditio interpretatur. Angelus autem ipse figuram gerebat Eliae, per quem Judaicus populus circa finem mundi crediturus est, sicut per Malachiam prophetam Dominus dicit: Ecce ego mittam vobis Eliam, qui convertat corda patrum in filios (Malach. IV), etc. Verum quod statim vocavit angelus Domini Agar, dicens: Surge, tolle puerum, quia in gentem magnam faciam eum (Gen. XXI), significat ipsum populum Judaeorum copiosum futurum [Col. 0225D] late generatum; sive quod qui ex eis Christo essent credituri, coelestis regni gloriam erant consecuturi. Quod autem eumdem angelum, qui loquebatur ad Agar, prius angelum fuisse Scriptura demonstrat, deinde illum vocat Deum, Filium Dei fuisse credendum est, qui per legem et prophetas semper locutus est. Qui ideo angelus vocatur, quia Dei Patris voluntatem hominibus nuntiat. Ubicunque in tota serie Veteris Testamenti angelus missus legitur, non Deus Pater, nec Spiritus sanctus intelligitur. [Col. 0226A] Nusquam enim Deum Patrem missum fuisse legimus. De quo Deum Patrem Israelitico populo dixisse legimus: Ego [(73) 1Kb] mittam angelum meum in praecursum tuum, et occidam omnem populum, ad quem ingredieris. Et iterum: Observa et audi vocem meam, et inimicus ero inimicis tuis, et praecedet te angelus meus.

Aperte ostensum est vobis, o Judaei, quam perspicue Ismael cum matre sua Agar Judaicum populum matremque ejus Synagogam praefiguraverit, et qualiter cum ea a portione seminis Abrahae et Sarae, id est a consortio filiorum Dei et sanctae Ecclesiae ejectus sit. Alio itaque interprete super hac re non indigetis; quia, ut propriis cernitis oculis sicut in eis praefiguratum fuit, sic eveniet vobis. Ejectus est [Col. 0226B] Ismael cum matre sua Agar a domo, et ab haereditate Abrahae et Sarae; ejecti estis et vos, o Judaei, cum matre vestra Synagoga a communione sacramentorum Ecclesiae, et a societate electorum Dei. Sed jam quid angelus ad Agar dixerit, audiamus. Quid hic agis, Agar? Quae respondit: A facie dominae meae Sarai ego fugio (Gen. XVI). Fugit Agar a facie Sarai dominae suae; fugitis et vos, o Judaei, a facie sanctae Ecclesiae. Longe quippe a domo Abrahae, id est a sancta Ecclesia receditis, cum superba mente Christi Evangelium, et Ecclesiae sacramenta suscipere renuitis. In hoc nimirum a sanctae Ecclesiae sinu procul receditis, quod catholicam, id est universalem fidem, et baptismum Christi devota mente recipere contemnitis. Nolo vos lateat, o [Col. 0226C] inimici veritatis Judaei, quod idcirco vos sancta Ecclesia de infidelitatis cordium vestrorum duritia aspere increpat, quia vos electorum Dei agminibus consociari desiderat. Vos autem non solum illius salutarem doctrinam recipere non vultis, sed quod vobis est damnabilius, vituperando, blasphemando, mendacissima verba jactando cum Synagoga matre vestra a facie illius longe receditis. Sed quid angelus ancillae Sarai, id est matri vestrae Synagogae dixerit, o Judaei, non vos pigeat audire. Revertere, inquit, et humiliare sub manu Sarai dominae tuae. Ac si apertius ipse angelus, qui veraciter Dei et hominis Jesu Christi figuram gerebat, Synagogae matri vestrae diceret: Revertere, o gens Judaica, [Col. 0226D] quae vere sine consilio es, et sine spiritali prudentia, tandem revertere et humiliare sub manu dominae tuae, scilicet sanctae Ecclesiae, omnipotentis Jesu Christi sponsae. Quasi diceret: O gens Judaica, humiliare sub manu sanctae Ecclesiae, evangelicam scilicet doctrinam fideliter auribus percipe corde assidue meditare, sanctis operibus perfice, bene vivendo imple, carnalis legis observantiam sperne, baptismum intra ejusdem sanctae Ecclesiae gremium in nomine sanctae Trinitatis, Patris videlicet [Col. 0227A] et Filii et Spiritus sancti, humiliter fideliterque suscipe, transactae vitae scelera et delicta Deo, et Ecclesiae sacerdotibus cum lacrymis confitere, poenitentiam tibi ab eis injunctam humiliter suscipe, summa cum devotione implere stude, ut per eumdem Dei Virginisque Filium, qui veraciter via, veritas et vita (Joan. XIV) est, ad aeternae vitae gaudia, quam eumdem Deum hominemque Jesum Christum negando perdidisti, possis pertingere. Revertere, inquit angelus, Agar, ad Sarai dominam tuam, et humiliare sub manu illius. Ac si apertius diceret: O Judaei, Synagogae filii, revertimini ad sanctam Ecclesiam dominam vestram, quae revera spiritalium virtutum meritis, puritate fidei et pietatis domina vestra est; et ipsius regimini vos ipsos humiliter [Col. 0227B] subjicite; illi in omnibus obedientes estote, ejusque doctrinam devota mente suscipite; quatenus filiorum illius collegio fideliter sociati, ad paradisi jucundam, imo jucundissimam amoenitatem, Christo duce, mereamini pervenire. Et ut pro certo sciatis, o inimici veritatis Judaei, quia nisi vos ipsis fideliter humiliterque ecclesiasticis sacramentis subdideritis, nequaquam salvari poteritis; qualiter sancta Ecclesia per Salomonem Synagogam matrem vestram cum omnibus filiis suis, ut ab infidelitate recedat, et ad catholicam fidem quantocius convertatur, admoneat, hortamur ut patienter audiatis.

Revertere, inquit, revertere, revertere, revertere, ut intueamur te (Cant. VI). Sunamitis quippe captiva [Col. 0227C] interpretatur. Ad hoc nimirum Synagoga mater vestra, o Judaei, ab Ecclesia vocatur, ut a diaboli laqueis resipiscat, quibus ad ipsius voluntatem captiva tenetur, et ad Jesum Christum Redemptorem mundi fideliter credendo revertatur. Nimium enim compatitur sancta Ecclesia vestris miseriis, ideoque, ut ad catholicam fidem revertamini, indesinenter ad Deum preces fundit pro vobis. Multum etiam condolet vobis, eo quod sine altari, sine sacrificio, sine lege, sine rege et sine pastore, id est sine summo pontifice Christo, per quatuor munti partes dispersi estis. Egrediatur itaque Sunamitis, id est Synagoga de diaboli captivitate cum omni prole sua, et revertatur ad sanctam matrem Ecclesiam, [Col. 0227D] et de transacta infidelitate dignam accipiat poenitentiam; ut non cum infidelibus pereat, sed cum ejusdem sanctae Ecclesiae filiis aeternam possideat vitam.

Indubitanter igitur credite, o Judaei, quod Jesus Nazarenus verus homo est, et verus Deus, quem Deus Pater in hunc mundum misit ad redimendum humanum genus. Ipsum, ut saepe dictum est, quem Deus Pater ante omnia saecula ex se ipso genuit; ipsum sancti patriarchae de virgine nasciturum figuris et aenigmatibus praeostenderunt; ipsum prophetae Spiritu sancto edocti venturum praedixerunt; ipsum sancti apostoli et evangelistae jam venisse, manifeste praedicaverunt.


[Col. 0228A]
§ XIII.---

Patriarcha Noe suis operibus Christum praefiguravit. Nam, sicut Noe, nec qui cum eo erant, salvari nisi per arcam periculo diluvii poterant; ita nec humanum genus nisi per baptismum et sacramenta passionis: imo praefigurat pro salute hominum eum passum, crucifixum, a filio Cham derisum. Sem et Japheth operientes patris nuditatem benedicuntur; maledicitur Cham. Dei Virginisque Filium pro redemptione humani generis passum Isaac immolatio praefigurat. Admonet Judaeos ut, sicut asinus semper stimulo indiget et palea, timore aeternae damnationis quasi stimulo incitati, tarditatem et asininam pigritiam expellant, et desiderio aeternae remunerationis fidem percipiant.

[(74) 1Kb] Moneo igitur vos, o Judaei, qui illum superba mente jam venisse negatis, ut quam perspicue ipsum Dei et Virginis Filium patriarcha Noe in [Col. 0228B] suis operibus praefiguraverit solerter audiatis. Noe quippe requies interpretatur. Ipse etiam Deus et homo Jesus Christus de se ait: Discite a me, quia mitis sum et humilis corde, et invenietis requiem animabus vestris (Matth. XI). Solus justus invenitur Noe in generatione illa, cui committuntur septem animae in una arca, et solus sine peccato invenitur Christus in tota generatione humana, cui septem Ecclesiae propter septemplicem spiritum illuminantem, a Deo Patre in una Ecclesia, ne cum hoc mundo pereant, condonantur. Lignum quippe et aqua quibus Noe a periculo mortis liberatur, crucem Christi et baptismum designant. Sicut ergo Noe cum suis per aquam et lignum salvatur, sic familia Christi per baptismum et passionem crucis [Col. 0228C] a damnatione perpetua eripiuntur. Arcam construxit Noe de lignis imputribilibus; Ecclesia constructa est a Christo ex hominibus in aeternum victuris. Arca enim illa sanctam Ecclesiam praefigurabat, quae in fluctibus hujus mundi, id est in periculis et pressuris natat.

Manifeste itaque patet, o Judaei, quia, sicut Noe et qui cum eo erant, salvari nisi per arcam a periculo diluvii non poterant, sic humanum genus nisi per baptismum et sacramenta passionis et resurrectionis Christi a servitute hostis antiqui et ab aeterno interitu nequaquam poterat liberari. Si ergo aeternam damnationem vultis evadere, et cum Ecclesiae filiis ad coelestem patriam pertingere, oportet [Col. 0228D] vos Deum Patrem et Filium et Spiritum Sanctum unum et verum Deum esse credere, et in nomine ejus baptismum in remissionem peccatorum summa cum devotione suscipere. Pro certo itaque sciatis, nec omnino dubitetis, o Judaei, quia nisi credideritis, et baptizati fueritis, salvari minime poteritis (Marc, XVI).

Ut etiam de Christo, quod verus Deus sit, amplius non dubitetis, sed firmiter illum, o Judaei, verum Dei Filium esse credatis; iterum qualiter patriarcha Noe ipsum Deum et hominem Jesum Christum pro salute hominum passum, crucifixum, et a patribus vestris procaciter derisum praefiguraverit, moneo ut patienter audiatis [(75) 1Kb] . Noe itaque [Col. 0229A] post diluvium plantavit vineam, et ex illa vinum bibens inebriatus est, et nudatus jacuit in tabernaculo suo (Gen. IX). Inebriatus est Christus, cum propter peccata nostra passus est. Nudatus est, cum crucifixus est in tabernaculo suo, id est in medio gentis suae. Videns namque Cham nuditatem Noe patris sui, derisit eum. Sic et Judaei videntes mortem Christi subsannaverunt illum, dicentes: Alios salvos fecit, seipsum non potest salvum facere (Matth. XXVII). Sem vero et Japheth, cognita nuditate patris, posuerunt vestimenta super dorsa sua, et intrantes aversi operuerunt nuditatem patris. Sem namque et Japheth duo sunt populi ex circumcisione et praeputio in Christum credentes. Cognita ergo nuditate patris, scilicet videntes passionem [Col. 0229B] Salvatoris, posuerunt vestimenta sua, videlicet rememorati sunt sacramenta Scripturarum, et operuerunt nuditatem patris, id est honoraverunt passionem Christi. Vestimentum enim sacramentum significat. Dorsa vero memoria est praeteritorum; quia passionem Christi transactam celebrat Ecclesia, non adhuc exspectat futuram. Tunc enim passionem Christi velamento tegimus, cum illam sacramento honoramus. Sem primus frater sanctos apostolos et eos, qui ex Judaeis primi crediderunt, significabat. Japheth vero ultimus frater illorum, qui ex gentibus credituri erant, et eorum, qui circa finem mundi, praedicantibus Enoch et Elia, ex Judaeis ad Christum convertendi sunt, typum tenebat. Cum vero medius [Col. 0229C] frater, id est impius Judaeorum populus, qui ideo medius, quia nec primatum apostolorum tenuit, nec ultimus in gentibus credidit, nuditatem patris vidit, quia in necem Domini Salvatoris consensit, et nuntiavit fratribus foras; quia per ipsos Judaeos manifestatum est, quod erat in prophetia secretum.

Fit ergo Cham servus fratrum suorum, sicut estis, o Judaei, usque hodie servi Christianorum. Vos legem et prophetas bajulatis, sed ea quae legitis, carnaliter intelligitis, ideoque ad veracissimam veritatem, quae Christus est, pervenire minime poteritis. Nos vero legis et prophetarum Scripturas libenter legimus; et quia in eis non carnalem, sed spiritualem [Col. 0229D] sensum quaerimus, idcirco Jesum Christum Dei et Virginis Filium praenuntiatum, natum, passum, resuscitatum, et in Dei Patris dextera exaltatum, in eisdem Veteris et Novi Testamenti sanctis Scripturis aperte invenimus.

Interea vos moneo, o Judaei, ut libenter audiatis quam feliciter isti duo fratres, qui patris nuditatem reverenter operuerunt, a patre benedicuntur. Benedictus Dominus Sem, sit Chanaan servus ejus. Dilatet Dominus Japheth, et habitet in tabernaculis Sem (Gen. IX). Iste Sem major natu est, ex quo patres, patriarchae scilicet et prophetae et Apostoli, [Col. 0230A] generati sunt. Japheth autem pater gentium est, ex quo sancta Ecclesia Christo collecta est. Japheth iste latitudo interpretatur. Cham medius filius, qui interpretatur calidus, tanquam ab utroque discretus, nec in primitiis Israelitarum, nec in plenitudine gentium permanens significat non solum incredulos Judaeos, sed etiam calidos haereticos non spiritu sapientiae, sed impatientiae, qui sanctorum pacem sua haeresi solent perturbare. Vel aliter: [(76) 1Kb] Cham ex praesagio futuri calidus cognominatur. Posteritas enim ejus eam terrae partem possidet, quae vicino sole calentior est. Unde et Aegyptus usque hodie Aegyptiorum lingua Cham dicitur. Cham igitur in filio suo maledictus est, tanquam in fructu suo, id est in opere suo. Unde et ipse filius [Col. 0230B] ejus Chanaan convenienter interpretatur motus eorum, quod quid est aliud quam opus eorum? Japheth habitat in tabernaculis Sem, quia justificabitur sancta Ecclesia in domo legis et prophetarum. Quod peccante Cham posteritas ejus damnata est, significat quod plebs Judaica, quae Deum et hominem Jesum Christum crucifixit, aequam in filiis poenam damnationis suae transmisit, dicens: Sanguis ejus super nos, et super filios nostros (Matth. XXVII).

Manifeste utique patet, o Judaei, vos idcirco maledictos esse cum Cham filio Noe, quia nuditatem, id est passionem Patris vestri, scilicet Dei et hominis Jesu Christi, quam pro vestra ac totius mundi salute misericorditer sustinuit, non reverenter [Col. 0230C] operuistis, id est non fideliter credendo honorastis, sed conviciando et improperando derisistis. Benedicti vero sunt a Deo Sem et Japhet, id est populi Christiani, qui nuditatem, id est passionem et mortem Jesu Christi Redemptoris sui videntes non illum flagellis caesum, crucifixum, mortuum et sepultum vituperando derident; sed jam veraciter resuscitatum, et in Dei Patris dextera collocatum summa cum devotione venerantur et adorant, et cum Deo Patre et Spiritu sancto unum ac verum Deum esse credunt. Quia igitur vos illum, o Judaei, deridendo sprevistis, ideo eisdem populis Christianis in captivitatem per universum mundum traditi estis. Si ergo vultis a temporali et [Col. 0230D] aeterna servitute liberari, et cum Japheth, id est cum populo Christiano in tabernaculis Sem, hoc est in fide patriarcharum et prophetarum dilatari, qui Christum ad redemptionem mundi venturum verum Deum et verum hominem esse evidentissimis figuris praeostenderunt, ac verissimis oraculis praedixerunt, oportet vos ipsum indubitanter a Deo Patre missum fuisse et mundum jam redemisse credere. Dilatatur enim Japheth, id est populus Christianus in tabernaculis Sem, cum patriarcharum opera et prophetarum dicta spiritualiter intelligit. Ac per hoc fidem catholicam Veteris Testamenti [Col. 0231A] auctoritatibus corroborat, et irrefragabiliter munit. Sed si in fide catholica, o Judaei, tot patriarcharum figuris sibi convenientibus, tot prophetarum vaticiniis, quod Christus verus Deus et verus homo sit, apertissime concordantibus, nondum confirmati estis, sed adhuc dubietatis scrupulus residet in mentibus vestris [(77) 1Kb] , quam perspicue ipsum Dei et Virginis Filium pro redemptione humani generis passum Isaac praefiguraverit, quando illum pater suus Abraham ligatis manibus et pedibus in altaris ara super struem lignorum Domini praecepto imposuit, gladium arripuit, et ut illum immolaret, manum cum gladio erexit. Historiam itaque illius temporis, o Judaei, si placet, ad memoriam reducamus; et qualiter Isaac Jesum Christum [Col. 0231B] a Deo Patre missum, et pro mundi redemptione eidem Deo Patri oblatum praesignaverit, diligenter simul inspiciamus. Ait enim Deus ad Abraham: Tolle filium tuum unigenitum quem diligis Isaac, et vade in terram visionis, atque offeres eum ibi in holocaustum super unum montium, quem monstravero tibi. Igitur Abraham de nocte consurgens, stravit asinum suum, ducens secum duos juvenes et Isaac filium suum. Dixitque ad pueros suos: Exspectate hic cum asino: ego et puer illuc usque properantes, postquam adoraverimus, revertemur ad vos (Gen. XXII) [(78) 1Kb] . Abraham itaque, ut dictum est, jubetur immolare Isaac filium suum. Ille autem obtemperans Deo stravit asinum, imposuit ligna, servos suos cum asino [Col. 0231C] longe reliquit, solus cum filio montem ascendit, triduo ad locum pervenit. Isaac vero antequam veniret ad locum sacrificii, ipse sibi immolandus ligna portavit. Deinde Abraham gladio armatus, et jam pene ut feriret, admonitus fuit ut parceret, et non tamen sine sacrificio, vel sine sanguine fuso recedit. Apparens itaque aries in vepribus haerens cornibus immolatur, peragiturque sacrificium. Abraham quippe pater excelsus interpretatur. Quis itaque in Abraham, ut dictum est, illa immolatione figurabatur, nisi Deus Pater excelsus? Quis in Isaac, nisi Christus? Nam sicut Abraham unicum et dilectum filium suum Deo victimam obtulit, ita Deus Pater unigenitum Filium suum pro nobis passioni tradidit. Et, sicut Isaac ligna portavit, in quibus [Col. 0231D] erat imponendus, ita et Christus gestavit in humeris suis lignum crucis suae, in quo erat crucifigendus.

Audistis, o Judaei, quam manifeste Deus et homo Jesus Christus, quem vos perfido corde hactenus negatis, et polluto ore blasphematis, in sanctorum patriarcharum operibus praefiguratus fuerit; quamque humiliter Deo Patri usque ad mortem obediens exstiterit, et pro humani generis redemptione secundum humanitatem, quam de incorrupta Virgine sine peccato accepit, quanta pertulerit: audite [Col. 0232A] etiam quam aperte in ipsa eadem historia cordis vestri malitia, et incredulitatis duritia praeostensa fuerit. Moneo igitur vos, o Judaei, ut silenter audiatis quid Abraham dixerit duobus servis suis. Exspectate hic cum asino, inquit, ego et puer illuc usque properantes, postquam adoraverimus, revertemur ad vos. Duo autem Abrahae servi in via cum asino relicti, et ad locum sacrificii non perducti vos praefigurabant, o insensati Judaei, qui cum matre vestra Agar, id est cum Synagoga sub lege serviliter vixistis, et non spiritualiter, sed carnaliter legem et prophetas intellexistis, ideoque ad locum sacrificii non accessistis, hoc est ad animarum vestrarum salutem per Christi passionem non pervenistis. Illi quippe ad locum sacrificii perveniunt, [Col. 0232B] qui passionem Christi in lege et prophetis praenuntiatam intelligunt; et non futuram, sed jam pro mundi redemptione olim celebratam fuisse firmiter credunt. Cur autem duo servi Abrahae cum asino, id est cum stultitia et caecitate mentis procul a loco sacrificii remanserunt, nisi quia vos, o Judaei insensati et caeci, in duas partes eratis dividendi, et a Deo recessuri, atque idolis servituri? In asino enim vestra stultitia et recalcitratio apte intelligitur, qua semper divinis praeceptis recalcitrastis; quia etsi Deum cognovistis, ipsum tamen vilipendendo dereliquistis, et culturam illi debitam idolis exhibuistis; quapropter omnibus sub coelo nationibus in servitutem traditi estis. Quod Moyses in spiritu praevidens, et de futuro quasi jam de praeterito [Col. 0232C] loquens, dicebat: Incrassatus est dilectus, et recalcitravit; incrassatus, impinguatus, dilatatus (Deut XXXII). Et adjecit: Dereliquit Deum factorem suum, et recessit a Deo salutari suo (ibid.). Manifestum est itaque, o Judaei, quod idcirco locum et gentem perdidistis, quia Deum et Creatorem vestrum superba mente dereliquistis. Hoc itaque, ut jam dictum est, duo servi, qui cum asino remanserunt, praefigurabant; quia Judaei in duas partes a se invicem separandi erant, quod Salomone peccante factum est. Domus enim Israel a domo Juda recessit. Quibus etiam frequenter per prophetas dicitur [(79) 1Kb] : O aversatrix Israel, o praevaricatrix Juda, quam graviter in Deum peccastis adorando [Col. 0232D] idola. Asinus autem ille, o Judaei, vestram insensatam praesignabat stultitiam. Ista quoque insensata stultitia futura gestabat sacramenta, et tamen quae gestabat, ignorabat. Quod autem Abraham juvenibus ait: Exspectate hic cum asino, et postquam adoraverimus, revertemur ad vos, apostolum Paulum in medium introducamus, et quid nobis dixerit diligenter attendamus. Caecitas, inquit, ex parte contigit in Israel, donec plenitudo gentium intraret, et sic omnis Israel salvus fieret (Rom. XI). Quid est caecitas? videlicet exspectate hic cum asino. Ut plenitudo, [Col. 0233A] inquit, gentium intraret, hoc est postquam adoraverimus, scilicet ubi sacrificium crucis Dominicae fuerit impletum, et per omnes gentes praedicatum, hoc est ut plenitudo gentium intraret. Et quid est, revertamur ad vos? Tunc videlicet Israel salvus fiet. Triduum autem illud, in quo venerunt ad locum immolationis, tres mundi aetates significat: unam scilicet ante legem, aliam sub lege, tertiam sub gratia. Ante legem, ab Adam usque ad Moysen; sub lege, a Moyse usque ad Joannem: inde jam a nativitate Christi usque nunc, et quidquid restat usque in finem mundi, dies tertius gratiae est. In qua tertia aetate quasi post triduum sacramentum sacrificii completum est. Deinde Isaac ligatus in altari ponitur, et Dominus in ligno suspensus [Col. 0233B] cruci affigitur. Sed illud quod figuratum est in Isaac, transjectum est in ariete. Quare? Quia Christus propter simplicitatem ovis est. Ipse enim est filius, ipse est et aries. Est filius, quia natus; est et aries, quia immolatus. Sed quid est, quod in vepribus haerebat aries? Crux namque cornua habet; sic enim duo ligna compinguntur in se, ut speciem crucis ostendant; unde scriptum est de illo: Cornua in manibus ejus (Habac. III). Cornibus ergo haerens aries Christum crucifixum praefigurabat; vepres autem spinae sunt. Spinae ergo iniquos et peccatores significabant, qui Deum et hominem Jesum Christum in cruce suspenderunt. Inter spinas itaque peccatorum vestrorum, o insipientes et [Col. 0233C] maligni Judaei, Deum et Dominum vestrum carne indutum suspenditis, sicut ipse per Jeremiam prophetam de vobis conqueritur, dicens: Spinis peccatorum suorum circumdedit me populus hic.

Aperte igitur ostensum est vobis, o Judaei, quam evidenter sancti patriarchae ante legem Christum de Virgine nasciturum, pro salute hominum passurum, die tertia resurrecturum, coelum ascensurum, et in novissimo die vivos et mortuos judicaturum, peractoque judicio fidelibus suis aeternam felicitatem largiturum praefigurabant. Satis est itaque, o Judaei, quod jamdiu cum asino exspectastis, scilicet cum stultitia incredulitatis remanentes cum Abraham et Isaac ad locum sacrificii non pervenistis, Deum videlicet et hominem Jesum Christum [Col. 0233D] pro redemptione humani generis passum usque in hodiernum diem credere renuistis. Necesse est ergo ut, relicto asino ad locum sacrificii, quantocius properetis, hoc est ut incredulitatis vestrae stultitiam atque duritiam ab animo pellentes, Dei et Virginis Filium pro salute hominum passum fuisse firmiter credatis; sacrosanctam Ecclesiam omnium fidelium matrem fideliter credendo intretis, ejusque sacramenta, baptismum videlicet et caetera Christianae religionis mysteria cum omni reverentia et devotione suscipiatis, ut non cum incredulis ad aeternam damnationem, sed cum ejusdem sanctae Ecclesiae filiis ad aeternam pertingere [Col. 0234A] beatitudinem possitis. Nolite ergo in vestra malitia perseverando fieri sicut asinus et mulus, quibus non est intellectus (Psal. XXXI); quia si Jesum Christum verum Deum et verum hominem esse, atque ad redemptionem humani generis a Deo Patre missum fuisse non credideritis, ad animarum vestrarum salutem pervenire nequaquam poteritis. Asinus semper stimulo indiget et palea. Timore itaque aeternae damnationis, quasi quodam stimulo incitati tarditatem et asininam pigritiam a cordibus vestris expellite; et iterum desiderio aeternae remunerationis ad suscipiendam veram fidem provocati, magistrorum Ecclesiae regimini vos ipsos devota mente subjicite; alioquin post hanc vitam in sinibus Abrahae, Isaac et Jacob minime poteritis [Col. 0234B] requiescere. Salvari enim nequaquam poteritis, nisi illorum magisterio vos humiliter subdideritis.



§ XIV.---

In Jacob et Esau operibus Judaeorum reprobatio, et Christianorum electio praefiguratae erunt. Jacob benedictio, quae Judaeis est ablata, divina praestante gratia, Christiano populo est collata. Gentilis populus aliquando non Dei populus, nunc vero Dei populus. Desiderio Christiano optans animarum salutem, subjungit utile consilium, ut primogenita, quae pro temporalibus oleum vendiderunt, recuperare possint; et aeterni Patris benedictione, qua privati sunt, participes fieri.

Pro certo habeatis, o Judaei, qui Christum verum Deum et verum hominem esse negare ausi estis, quod vobis silentium non tribuam, nec quietos vos esse permittam, quousque coram Deo et hominibus [Col. 0234C] verissimis sanctarum Scripturarum testimoniis falsos testes esse omnimodis convincam.

Ad corroborandam igitur fidem catholicam, et vestram mendacissimam perfidiam convincendam, antiquorum Patrum historias libenter ad medium deducam. Moneo igitur vos ut solerter audiatis quam aperte in Jacob et Esau operibus vestra reprobatio, et Christianorum electio praefiguratae fuerint. Sic enim in libro Genesis legitur: Cum esset Isaac annorum quadraginta, duxit uxorem nomine Rebeccam, filiam Bathuelis Syride Mesopotamia, sororem Laban. Deprecatusque est Dominum pro uxore sua, eo quod esset sterilis: qui exaudivit eum, et dedit conceptum Rebeccae. Sed collidebantur in utero ejus parvuli; quae ait: Si sic mihi futurum [Col. 0234D] erat, quid necesse fuit concipere? Perrexitque Rebecca, ut consuleret Dominum. Qui respondens, ait: Duae gentes in utero tuo sunt, et duo populi ex ventre tuo dividentur. Populusque populum superabit, et major serviet minori (Gen. XXV). [(80) 1Kb] Manifeste cognoscitis, o Judaei, nec expositione indigetis, qualiter populus Ecclesiae Synagogae populum superat; et quomodo vos tempore majores minori populo Christianorum servitium exhibetis. Siquidem et in singulis nobis allegorice hoc dici potest; quia duae gentes et duo populi sunt intra nos, vitiorum scilicet atque virtutum; sed iste minor est, ille major. Semper enim plures sunt mali quam [Col. 0235A] boni, et vitia numerosiora sunt virtutibus. Sed tamen et in nobis gratia Dei, populus populum superat, et major servit minori. Servit enim caro spiritui, et vitia virtutibus cedunt. Processit autem ex utero matris primus Esau rufus, et totus tanquam pellis hirsutus. Deinde exivit frater ejus Jacob, et manus ejus complexae erant calcaneo Esau. Unde Scriptura ait: Plantam fratris tenebat manu. Sed quare Esau totus rufus, et hispidus natus est, nisi quia vos, o Judaei, priores legem accepistis, et sanguinem innocentum et sanctorum prophetarum estis polluti, a peccati labe sordidi, et nequitiae squalore foedi atque hispidi? Et non solum a justo Abel usque ad Joannem Baptistam multum justorum sanguinem crudeliter effudistis, verum etiam [Col. 0235B] ipsum Redemptorem mundi sine causa cruci affixistis; cujus pretiosissimum sanguinem non amoris causa, sed odii, nec in remissionem peccatorum, sed ad damnationem vestram super vos et super filios vestros instillare expetistis. Quod ergo minor frater Jacob majoris fratris Esau plantam tenebat, hoc significabat; quia minor populus Christianorum majorem populum, scilicet Judaeorum, Dei gratia adjutus sanctitate et justitia superaturus erat. Nam quod iste Esau primogenita sua propter escam eidem fratri suo minori vendidit, ac postmodum paterna benedictione sibi debita privatus fuit, eumdem Israeliticum populum significabat, qui, ut liber Exodi indicat, primogenitus a Deo nuncupatus est [Col. 0235C] (Exod. IV): qui propter praesentis saeculi lucra non solum primatus sui honorem amisit, verum etiam et regni coelestis praemium adipisci non meruit, Domino quodammodo id eidem exprobrante, comminante, ac dicente: Auferetur a vobis regnum Dei et dabitur genti, scilicet Christiano populo, facienti fructus ejus (Matth. XXI). Primogenita autem ipsa vestis erat sacerdotalis, quam majores natu cum benedictione patris induti, victimas Deo velut pontifices offerebant. Hoc igitur dono terreni amoris desiderio caruistis, o Judaei, cum gloria coelestis regni. Sed jam qualiter Isaac minori filio, id est populo Christiano benedixerit, audiamus. Ecce, inquit, odor filii mei sicut odor agri pleni, cui benedixit Dominus (Gen. XXVII). Ager plenus semper [Col. 0235D] virginis Mariae uterus fuit. Qui tunc plenus exstitit, quando unigenitum Dei Patris Verbum ex se carne indutum portavit. Qui uterus revera plenus exstitit, quia illum in quo habitat omnis plenitudo divinitatis corporaliter genuit (Coloss. II). Odor ergo hujus plenissimi agri fama sanctitatis et dignitatis est Christi; unde ait Apostolus: Bonus odor Christi sumus Deo in omni loco in his qui pereunt, et in his qui salvi fiunt (II Cor. II). Unde eidem Jesu Christo coelesti sponso in Cantico spiritualis amoris sponsa, id est sancta Ecclesia loquitur, dicens: In odorem unguentorum tuorum curremus (Cant. I). Dicatur itaque apertius: Ecce odor filii mei, scilicet minoris, id est populi Christiani, sicut odor agri pleni, hoc est sicut appellatio vel fama virtutum nominis [Col. 0236A] Christi, quia Christiani a Christo appellati sunt. Repletus est ergo populus Christianus odore agri pleni, quia sancta Ecclesia per quatuor mundi partes diffusa repleta est fide, et spiritali doctrina Christi.

Moneo vos, o Judaei, ut qualiter Isaac minori filio suo, id est populo Christiano, cujus ipse Jacob figuram gerebat, benedixerit, non negligenter sed sollicita intentione audiatis. Det tibi Deus, inquit, de rore coeli, id est de pluvia divinorum verborum, et de pinguedine terrae, hoc est de multitudine fidelium populorum abundantiam; det etiam tibi frumenti et vini, id est corporis et sanguinis ejusdem Redemptoris mundi saluberrimam communionem, et clei (Gen. XXVII), videlicet sancti Spiritus unctionem. [Col. 0236B] Et adjecit: Serviant tibi populi, tuo scilicet exemplo ex gentibus ad fidem Christi conversi tuae doctrinae sint subjecti; et adorent te tribus, te videlicet revereantur ex circumcisione venientes, et ecclesiasticam religionem suscipientes. Ut cernitis, o Judaei, vera sunt omnia quae dicuntur; quia ipse, scilicet populus Christianus, est dominus fratrum suorum, Christiani videlicet dominantur vobis. Sequitur: Qui maledixerit tibi, sit ille maledictus, et qui benedixerit tibi, benedictionibus repleatur. Omnino non potestis negare, o Judaei, hanc maledictionem usque hodie in vos pervenisse, quia huic minori fratri, id est Christiano populo, convincimini maledixisse. Ab omnibus igitur qui sub coelo [Col. 0236C] sunt populis maledicti estis, quia innocenti fratri, scilicet Christiano populo, sine intermissione maledictionem opponitis.

Audistis, o Judaei, ex libri Genesis historia vestram reprobationem, audistis et Christianorum electionem. Quia semper contra Dominum contentiose egistis, ejusque mellifluo ori saepe contradixistis, idcirco primogenita vestra perdidistis, et in gentem stultam reputati estis. Quia etiam Domini Creatoris vestri obliti estis, et culturam illi debitam diis alienis exhibuistis, ideo paterna benedictio vobis est ablata, et divina praestante gratia, Christiano populo est collata. Sic enim ipsis sanctae Ecclesiae filiis B. Petrus apostolus ait: Vos estis genus electum, regale sacerdotium, gens [Col. 0236D] sancta, populus acquisitionis, ut virtutes ejus annuntietis, qui de tenebris vos vocavit in admirabile lumen suum (I Petr. II). De quo populo per prophetam Osee dicitur: Qui aliquando non populus, nunc autem populus Dei (Osee II). Certe gentilis populus tempore quo serviebat daemoniis, non erat Dei populus; nunc autem veraciter Dei est populus, quia, divina illum praeveniente gratia, summa cum devotione ipsius praeceptis est mancipatus. Et qui aliquando non fuerat misericordiam consecutus, nunc autem per Dei gratiam ab eo est misericordiam consecutus. Sequitur: Et erit in loco ubi dictum est: Vos non mea plebs; ibi vocabuntur filii Dei vivi (Osee I). Gentilitas quippe, ut dictum est, quia verum Deum ignorabat, non Deo sed idolis culturam [Col. 0237A] exhibebat. At postquam per praedicationem apostolicam veritatem Dei, quae Christus est, cognovit, idolorum culturam statim adjecit, et evangelicis documentis devota mente sese mancipavit. Gentiles igitur ad Deum conversi, et in fide catholica confirmati sacro baptismate a peccatis sunt purgati, atque in adoptione filiorum recepti, qui non merebantur a Domino plebs vocari, jam per gratiam vocantur filii Dei.

Audite ergo quae dico, o Judaei; auscultate quae loquor; attendite quae moneo. Ecce jam quod omnino negare non potestis, in majori fratre Esau primogenita vestra perdidistis, et benedictionem vobis promissam amisistis; minoris fratris, id est Christiani populi dominio etiam nolendo addicti [Col. 0237B] estis. Verumtamen si meis salutaribus monitis acquieveritis, si meis consiliis assensum praebueritis, si mihi Christiano homini animarum vestrarum salutem desideranti credere volueritis, si exhortationibus meis fidem accommodaveritis, cum minoris filii, id est cum Christiano populo primogenita, quae pro temporalibus olim delectationibus vendidistis, recuperare poteritis, et aeterni Patris benedictione, qua privati estis, participes eritis. Hoc est igitur vobis utile consilium, ut credatis Christum ante omnia saecula a Deo Patre ineffabiliter genitum fuisse, ad redemptionem mundi voluntate Patris de coelis descendisse, ex intemerata Virgine carnem sine peccato assumpsisse, passum, mortuum, [Col. 0237C] et sepultum fuisse, die tertia resurrexisse, coelum ascendisse, in Dei Patris dextera nunc sedere, et in novissimo die, ut judicet vivos et mortuos inde venturum esse. Haec est fides catholica, quam nisi fideliter firmiterque credideritis, salvari minime poteritis. Si vero illam firmiter servaveritis, primogenita quae vendidistis, et benedictionem qua privati estis, ut supra diximus, divina cooperante gratia, recuperare poteritis. Si ergo vultis in praesenti saeculo jugum servitutis abjicere, et in futuro cum electis Dei sine fine gaudere, per sanctae Ecclesiae ministros in nomine sanctae Trinitatis baptizari festinate.



§ XV.---

Christum ex Deo Patre genitum, et passum, ex Virgine natum Jacob somnium praefiguravit. [Col. 0237D] Impugnatur Judaeorum responsio nolentium Christum in Deum suscipere. Patriarcha praefatus, ut strenuus luctator, sacrum nomen accipiens dominicum sacramentum praefigurat. Ex Davidis assertione Judaeos alienos filios, et mendaces convincit, Christum natum, et passum, resurrecturum undecimus ejus Joseph filius manifestat: pariter et Judaeorum perfidam contumaciam.

Vellem scire, o Judaei, utrum jam deposita incredulitatis duritia, Jesum Christum verum Deum et verum hominem esse credatis; an adhuc de illo [Col. 0238A] in aliquo dubitetis. Nolo ut vos sub malitiae et nequitiae silentio abscondatis; sed ut quod de illo sentitis, in medio proferatis. Haec est responsio vestra. Dicitis enim quod incredibile vobis videtur Dei Filium de sinu Patris descendisse, humanam naturam assumpsisse, passum et mortuum fuisse. Quia igitur mentibus vestris adhuc dubietatis scrupulum inesse dicitis; qualiter ipsum Dei Filium ante omnia saecula ex Deo Patre genitum, et pro redemptione mundi de Virgine natum, et passum fuisse Jacob patriarcha in suis operibus praefiguraverit, o inimici veritatis Judaei, moneo ut solerter audiatis [(81) 1Kb] . Pergens ergo Jacob in Mesopotamiam venit in locum, qui vocatur Bethel, et posuit sub capite suo lapidem; et dormiens vidit in somnis [Col. 0238B] scalam stantem super terram, et cacumen illius tangebat coelum, angelos quoque Dei ascendentes et descendentes per eam. Hoc viso evigilavit, unxitque lapidem, dicens: Vere hic domus Dei est et porta coeli (Gen. XXVIII). Somnus iste Jacob passionem, sive mortem Christi designabat. Lapis autem ille sub capite positus, et postea unctus unctum Christum significabat. Quis enim nesciat Christum ab unctione appellari?

[(82) 1Kb] Notandum, ut in libro Etymologiarum ait B. Isidorus noster patronus, quod Bethel urbem Samariae condiderunt Jebusaei, quae prius Luza vocabatur. Sed postquam dormiens ibi Jacob vidit scalam innitentem coelo, et dixit: Vere hic domus [Col. 0238C] Dei est, et porta coeli, hac ex causa nomen locus accepit Bethel, id est domus Dei. Quando autem ibi a Jeroboam vituli aurei fabricati sunt, vocata est Betheun [(83) 1Kb] , id est domus idoli, quae antea vocabatur domus Dei. Porta vero coeli ideo dicitur, quia Dei Filius in terram illam de coelo descendit, et inde iterum coelum conscendit. Aliter: Domus Dei ideo porta coeli vocatur, quia orationes et vota, quae ibi fideles offerunt, usque ad solium divinae clementiae ascendunt; Deus vero sese humiliter deprecantibus misericorditer ibi conscendit. Porro scala Christus est, qui dixit: Ego sum via. Et iterum: Nemo venit ad Patrem nisi per me (Joan. XIV). Per ipsum ergo Dei et Virginis Filium ascendebant et descendebant angeli, in quibus significati [Col. 0238D] sunt evangelistae, et universi praedicatores Christi. Ascendentes utique, cum ad intelligendam ejus supereminentissimam divinitatem excedunt universam creaturam, ut eam inveniant in principio verum Deum apud Deum, per quem facta sunt omnia (Joan. I). Descendentes autem ad eum, ut eum inveniant factum ex muliere, factum sub lege, ut eos qui sub lege erant, redimeret (Galat. IV). Illa enim scala pertingebat a terra usque ad coelum, id est a carne usque ad spiritum; quia in illam, [Col. 0239A] hoc est in Christo carnales proficiendo, velut ascendendo spiritales efficiuntur. Ad quos, lacte etiam simpliciores nutriendo, ipsi spiritales descendunt; dum quodammodo cum eis non possunt loqui quasi spiritalibus, sed quasi carnalibus. Ipse itaque Deus et homo Jesus Christus est sursum in capite suo, id est in Deo Patre; ipse deorsum in corpore suo, quod est Ecclesia. Ad ipsum ergo Dei et Virginis Filium ascenditur, ut in excelsis intelligatur; ad ipsum iterum descenditur, ut in membris suis parvulus nutriatur; et per illum fideles eriguntur, ut eum in Dei Patris dextera sublimiter speculentur; per ipsum sese humiliant, ut eum sublimem obtemperanter annuntient. Satis igitur evidenter ostensum est vobis, o Judaei, quod Deus et homo Jesus [Col. 0239B] Christus ab initio mundi figuris et aenigmatibus patriarcharum fuit praesignatus, prophetarum vocibus praeostensus, apostolorum atque evangelistarum praeconiis aperte monstratus, in tantum ut nulla jam de illo dubietas remanere debeat in vestris pectoribus. Charitate itaque cogente, o Judaei, consulo vobis, ut per hanc scalam, id est per Jesum Christum fideliter ascendatis, quatenus illum cum Deo Patre et Spiritu sancto unum et verum Deum esse credatis. Per ipsum etiam humiliter fideliterque descendite, ut eum sine peccato ex Virgine matre humanam carnem non dubitetis assumpsisse. Per ipsum Deo Patri coaeternum Filium si ascenderitis, illum a Deo Patre ante omnia saecula [Col. 0239C] genitum invenietis; per ipsum si descenderitis, cum pro redemptione mundi passum, mortuum et sepultum fuisse, ac die tertia de monumento resurrexisse aperte cognoscetis. Ad ipsum ergo verum Deum et verum hominem firmiter credendo ascendite, ut per ipsum ad aeternae vitae gaudia possitis ascendere.

Voluntatem igitur vel propositum cordis vestri, o Judaei, vobis palam ostendite, ut si jam postposita infidelitatis perfidia Jesum Christum verum Deum esse creditis, pro vestra illuminatione eidem Deo et homini Jesu Christo gratias referamus; sin autem ad vestram incredulitatem convincendam, et nostram fidem corroborandam alia atque alia ex Veteri et Novo Testamento testimonia introducemus. [Col. 0239D] Ad haec nobis respondentes objicitis, quod non vultis illum in Deum recipere, quem patres vestri olim potuerunt judici accusare, cruci affigere, et juxta voluntatem suam turpissime morti tradere. Ad quod nos vobis respondemus, quia quanto illi majorem dicitis injuriam intulisse, tanto magis debitores estis in eum fideliter credere, eique ampliorem reverentiam exhibere. Quanto majorem ipse a vobis despectionem tulit, ut dicitis, tanto amplius illi obedire debitores estis. Nec etiam, ut vos mentimini, parentes vestri illum potuerunt cruci affigere, sed sua ipse spontanea voluntate pro mundi redemptione voluit crucem ascendere. [Col. 0240A] Non ergo vos scandalizet, quod ipse Dei et Virginis Filius pati voluit pro salute humani generis, cum longe antea et eamdem illius spontaneam passionem, et vestram, ut ita dicam, adamantinam incredulitatem Jacob patriarcha praefiguraverit in operibus suis.

Et ita esse, ut dixi, non dubiteris, moneo ut illius temporis historiam prudenter audiatis [(84) 1Kb] . Per viginti annos servivit Jacob Laban fratri Rebeccae matris suae. Et inde rediens, venit ad torrentem, et transductis omnibus, quae ad se pertinebant per torrentem, ipse remansit solus. Et ecce vir luctabatur cum eo usque mane. Praevaluitque Jacob, nec dimisit eum, nisi benedictionem ab eo extorqueret, sacrumque Israel nomen acciperet [Col. 0240B] (Gen. XXXII), in quo principaliter sacramenti Dominici imago praefigurata est. Solerter, o Judaei, quae dicuntur attendite; ne, quod absit! vacui recedatis ab hac sacra lectione. Vir ergo ille typum Christi evidentissime gerebat, cui tamen ideo praevaluit Jacob, utique volenti, ut mysterium praefiguraret passionis Domini, ubi visus est Jacob in Judaeorum typo, hoc est in corporis sui sobole praevaluisse Dei Filio incarnato, et quasi cum infirmo ac debili, ita cum carne ejus luctamen inire, et invalescere in ejus passione. Quasi enim adversus Filii Dei humanitatem Judaei in passione praevaluerunt, cum vocibus magnis Pilato clamaverunt, dicentes: Tolle, tolle, crucifige eum, quia si [Col. 0240C] hunc dimittis, non es amicus Caesaris (Joan. XIX). Et invalescebant voces eorum (Luc. XXIII). Et tamen Jacob ab eodem angelo, quem victor superaverat, benedictionem impetravit; cujus nominis impositio, utique benedictio fuit. Interpretatur autem Israel, vir videns Deum, quod erit in fine praemium sanctorum; tetigit tamen illi angelus latitudinem femoris, et claudum reddidit. Sed quid significabat, o Judaei, quod erat unus atque idem Jacob, et benedictus, et claudus? Hoc videlicet significabat, quod in his qui ex ejus progenie in Christum crediderunt, erat benedictus; et in his, qui usque in hodiernum diem illum pertinaciter negatis, erat claudus. Nam nervus, vel femoris latitudo gentis est multitudo. Plures quippe sunt in stirpe illius, [Col. 0240D] qui degenerantes a fide patris, scilicet ipsius Jacob, et a praecepto auctoris sui deviantes in erroris sui semitis claudicant. Revera, o Judaei, a fide patriarcharum degeneres estis, qui sanctae Trinitatis fidem, quam ipsi credendo et amando firmiter cordibus tenuerunt et operibus praefiguraverunt, vos calce superbiae abjicitis. A praecepto etiam auctoris vestri infeliciter deviatis, et in multiplicis erroris vestri semitis claudicatis, dum Deum et hominem Jesum Christum [(85) 1Kb] , quem Deus Pater ad redemptionem mundi venturum per patriarchas praefiguravit, per prophetas praedixit, per apostolos atque evangelistas jam venisse, et cum hominibus [Col. 0241A] conversatum esse (Baruch. III) manifeste ostendit. De hac utique damnabili vestrae mentis incredulitate ipse Deus et homo Jesus Christus de vobis, o Judaei, per Psalmistam conqueritur, dicens: Filii alieni mentiti sunt mihi, filii alieni inveterati sunt, et claudicaverunt a semitis suis (Psal. XVII). Ideo Dominus Jesus Christus vos, o insensati Judaei, non Abrahae, sed filios alienos vocat, quia a fide et justitia Abrahae patriarchae degeneres estis. Recte non suos sed alienos vos dicit esse filios, quia cum ad liberationem vestram ac totius mundi a Deo Patre missus fuisset, non illum ut vere Deum ac Dei Filium reverenter suscepistis, nec illius praedicationem devota mente recepistis, sed contra eum in passione sua capita movistis, [Col. 0241B] ipsumque procaciter deridendo clamastis: Vah! qui destruis templum Dei, et in triduo illud reaedificas; salva temetipsum descendens de cruce (Matth. XXVII; Marc. XV). Unde etiam per Isaiam prophetam quasi querimoniam faciendo ipse loquitur, dicens: Filios enutrivi et exaltavi, ipsi autem contemnentes spreverunt me. Cognovit bos possessorem suum, et asinus praesepe domini sui: Israel me non cognovit, populus meus me non intellexit (Isa. I). Quia igitur non estis filii Dei, sed filii alieni, id est diaboli, idcirco Deo et homini Jesu Christo estis mentiti, et longe ab eo facti alieni. In quo mentiti? In hoc videlicet, quia dixistis illum non esse Filium Dei, sed Joseph fabri (Matth. XIII). Alibi etiam illi [Col. 0241C] mentiendo falsi testes estis inventi, scilicet quando Pilatus illum volebat dimittere, dicens: Nullam causam mortis invenio in eum (Joan. XVIII), vos autem magnis vocibus instanter clamastis: Si non esset hic malefactor, non tibi tradidissemus eum (Matth. XXVIII). Etiam alibi estis mentiti, o Judaei, quando scilicet ministris Praesidis pecuniam copiosam dedistis, eisque, ut dicerent, suggessistis, quod discipuli ejus nocte venerunt, et furati sunt corpus ejus nocte, vobis dormientibus. Filii alieni, inquit, mentiti sunt mihi, filii alieni inveterati sunt, etc. Ac si apertius Deus et homo Jesus Christus vobis diceret: Filii, qui magis voluerunt alienari a me idola adorando, et innumera in legitimis meis scelera perpetrando, quam permanere mecum mihi humiliter obediendo, [Col. 0241D] inveterati sunt. Quasi diceret: Magis elegerunt in vetustate primi hominis permanere, quam ambulare mecum in novitate vitae. Et claudicaverunt a semitis suis. Ac si aperte Dei et Virginis Filius diceret: Judaei, quia male vivendo recesserunt a me, claudicaverunt a semitis suis, id est a suis pravis inventionibus claudi facti sunt, non habentes pedem dextrum, vel in lege spiritalem intellectum, vel in fide sanctae Trinitatis Christum. Revera, o Judaei, quia Christum jam venisse, et verum Deum verumque hominem fuisse non creditis, non solum dextro pede claudicatis, verum etiam a bonis et Deo placitis operibus torpescitis, ne ultra spiritales [Col. 0242A] filios generare possitis. Denique quod adjecit idem Jacob patriarcha se vidisse Deum facie ad faciem, cum superius virum secum luctatum fuisse narret, id significabat, quia idem futurus erat homo Deus, qui cum Israelitico populo in passione luctaretur.

Aperte quoque ostensum est vobis, o Judaei, quam evidenter in Jacob patriarcha, et Christianorum benedictio, sive libertas, et vestra infidelitas praefigurata sit. Quousque igitur, o Judaei, claudicatis a semitis vestris, id est ab illicitis adinventionibus vestris et rectis fidei gressibus ambulare non vultis? Quare rectitudinis via ambulare contemnitis, et per aspera ac fragosa stultitiae pede claudicando inceditis? Incredulitatis utique pede claudicatis, dum verissimis sacrae legis testimoniis, et prophetarum vocibus, [Col. 0242B] sanctorumque evangelistarum clarissimis, quod verus Deus et verus homo sit, prolatis testimoniis superba mente fidem accommodare non vultis. Quia igitur catholicam fidem non tenetis, dextrum pedem non habetis; quia in falsis assertionibus vestris confiditis, sinistro claudicatis. Revera, o infelices Judaei, claudicando ad aeternam damnationem tenditis, dum rectissimam viam, quae Christus est, negando, blasphemando, falsa testimonia objiciendo relinquitis. Filios etiam ad coelestem Jerusalem pertinentes sanctis monitis nequaquam generatis, sed vobiscum eos falsis persuasionibus in gehennam praecipitatis. Quia igitur in recta conversatione, ut dictum est, pedem non habetis dextrum, [Col. 0242C] nec in divinis Scripturis spiritalem intellectum, nec in cordibus vestris cum Deo Patre et Spiritu sancto unum et verum Deum creditis esse Jesum Christum, utique non ad vitam, sed ad aeternum sine ulla momenti interpositione properatis interitum. Hanc procul dubio vestrae incredulitatis invidiam, et odium, quod injuste habetis erga Dei Filium, undecim Jacob filii praefigurabant, qui aemulantes Joseph fratrem suum tunica nudaverunt, et Ismaelitis vendiderunt. Ad vestram itaque falsam perfidiam convincendam, et nostram fidem magis magisque corroborandam illius temporis historiam ad memoriam reducamus, eamque spiritaliter expositam omnes simul sollicite audiamus.

[(86) 1Kb] Joseph igitur unus ex duodecim filiis Jacob, [Col. 0242D] quem pater prae cunctis filiis suis dilexit, Dominum Jesum Christum praefiguravit, quem Deus Pater secundum carnem de Virgine natum caeteris fratribus ex Abrahae stirpe progenitis praetulit. Unde et ibi dicitur, quod Jacob eum in senectute genuisset. Senescente enim mundo, illucescens Dei Filius per beatissimae virginis Mariae partum tardius advenit, tanquam filius senectutis secundum suscepti corporis sacramentum, quia erat ante omnia saecula apud Patrem. Tunica autem polymita, quam fecit ei Pater, varietatem populorum ex omnibus gentibus in Christi corpore congregatis significabat. Somnium vero illud, per quod fratrum manipuli adoraverunt [Col. 0243A] manipulum ejus, illud est quod in Christo impletum est: Adorabunt eum, inquit Psalmista, omnes reges terrae: omnes gentes servient ei (Psal. LXXI), scilicet fructum bonorum operum offerentes. Ipse quippe est, quem sol, luna et stellae adorant. De quo scriptum est: Laudate eum sol, et luna; et omnes stellae, et lumen (Psal. CXLVIII). Ipsum enim excellentia sanctorum in solis nomine, et sub imagine charitatis Ecclesiae omnium populorum numerositas in figura stellarum adorat: Unde et Jacob Joseph filium suum increpat, dicens: Nunquid ego, et mater tua, et fratres tui adorabimus te super terram? (Gen. XXXVII.) Objurgatio ista patris incredulitatis vestrae superbiam significabat, o Judaei, qui pro eo quod ex semine Jacob natum Christum cognoscitis, [Col. 0243B] adorare contemnitis. Unde illum amplius diligere, summa cum devotione recipere, atque in eum fideliter credere deberetis, inde eum amplius contemnitis, ejusque verissimis praedicationibus pertinaciter resistitis. Unde ipse ait: Non est propheta sine honore, nisi in patria sua, et in domo sua, et in cognatione sua (Marc. VI). Volo vos scire, o Judaei, quod ipse Deus et homo Jesus Christus idcirco seipsum prophetam vocavit, quia ad corroborandos fidelium suorum animos in fide recta eis praeterita aperuit, praesentia ostendit, futura praedixit. De ipso enim Moyses legislator vobis veraciter protestatus est, dicens: Prophetam vobis suscitabit Deus de fratribus vestris tanquam me, ipsum [Col. 0243C] audietis juxta omnia quaecunque locutus fuerit vobis (Deut. XVIII). Ut etiam ostenderet quantae potestatis et dignitatis ipse Dei et Virginis Filius exstiterit, adjecit: Omnis qui non audierit prophetam illum, exterminabitur de populo suo (ibid.). De quo etiam Isaias propheta ait: Ecce veniet propheta magnus, et ipse renovabit Jerusalem. Exivit ergo iste magnus propheta a Deo Patre et accepit humanitatem nostram ex Virgine matre, et tamen non eum cum reverentia et honore suscepstis, o Judaei, sed multoties illi, ut canes impudici, opprobriis et conviciis injuriati estis. Unde cum diabolico spiritu repleti polluto ore illi diceretis, daemonium habes, satis juste ac modeste vos increpavit, dicens: Ego daemonium non habeo, sed honorifico Patrem meum, et vos inhonorastis [Col. 0243D] me (Joan. VIII). Et iterum: Ego veni in nomine Patris mei, et non suscepistis me; si autem alius venerit in nomine suo, illum accipietis (Joan. V); scilicet Antichristum, quem vos, o Judaei, exspectatis, cum quo valde timeo ne in perpetuum pereatis. Vera est itaque supradicta sententia, qua dicitur: Non est propheta sine honore nisi in patria sua (Marc. VI); quia ipse Deus et homo Jesus Christus summo honore et reverentia susceptus est a caeteris gentibus; a vobis autem derisus, ac despectus, et conviciis, innumerisque injuriis lacessitus.

Hanc ergo vestrae incredulitatis contumaciam, ut supradiximus, o Judaei, Jacob patriarcha praefigurabat, cum Joseph filium suum objurgans, dicebat: Num ego, et mater tua, et fratres tui adorabimus te [Col. 0244A] super terram? (Gen. XXXVII.) Ac si apertius Jacob patriarcha Jesu Christo Dei et Virginis Filio, quem his verbis praefigurabat, diceret: Num ego, scilicet Israel, ex cujus semine secundum carnem nasciturus es, et mater tua Synagoga, et fratres tui, videlicet omnes Judaei, adorabimus te super terram? Aperta igitur causa est, o Judaei, quod idcirco illum adorare contemnitis, quia ex progenie Abrahae natum esse cognoscitis. Sed jam quod sequitur audiamus.

Jacob misit Joseph filium suum, ut de fratribus suis sollicitudinem gereret, et Deus Pater misit unigenitum Filium suum, ut genus humanum peccatis languidum visitaret. Mittitur ab illo utique Patre, de quo scriptum est: Misit Deus Filium suum in [Col. 0244B] similitudinem carnis peccati (Rom. VIII), ut oves, quae sine vero pastore errabant, visitaret, easque ad pascua semper virentia revocaret. Unde ipse piissimus pastor ait: Ego sum pastor bonus; et cognosco meas, et cognoscunt me meae (Joan. X). Quibus videlicet ovibus B. Petrus in Epistola canonica ait: Eratis dudum sicut oves errantes, sed conversi estis nunc ad pastorem, et episcopum animarum vestrarum (I Petr. II). Invenit ergo Joseph fratres suos in Dothaim, quod interpretatur defectio. Vere in magna defectione erant, qui fratrem suum interficere cogitabant. Qui, cum vidissent eum procul, antequam accederet ad eos, cogitaverunt illum occidere. Et videntes Judaei verum Joseph, id est Dominum [Col. 0244C] Jesum Christum; ut eum crucifigerent, unum consilium omnes statuerunt, dicentes Pilato: Crucifige: crucifige eum (Joan. XIX). Dixerunt enim fratres Joseph: Fera pessima devoravit eum (Gen. XXXVII). Pessima quoque fera Judaei erant, qui Christum morti tradebant, in cujus ore mendacium non invenerant, et quem peccare nunquam viderant. Revera ipse Judaeorum populus fera pessima erat, de quibus ipse Deus et homo Jesus Christus dicebat: Circumdederunt me canes multi: concilium malignantium obsedit me (Psal. XXI). Et iterum: Circumdederunt me vituli multi; tauri pingues obsederunt me (ibid.). De quibus etiam ipse Deus et homo Jesus Christus discipulis suis dicebat: Ecce ego mitto vos sicut oves in medio luporum (Matth. X). [Col. 0244D] Dicatur ergo: Fera pessima devoravit Joseph, scilicet cruenta bestia, id est populus Judaeorum interfecit Christum. Nudaverunt itaque Joseph fratres sui tunica talari et polymita, Judaei Dominum Jesum Christum post mortem crucis exspoliaverunt tunica corporali polymita, id est decorata omnium virtutum diversitate. Resperserunt autem haedi sanguine tunicam Joseph, et Judaei falsis criminibus et testimoniis accusaverunt Christum. Dehinc Joseph in cisternam mittitur, et Christus humana carne spoliatus in infernum descendit ad liberandum suos, qui in eo detinebantur. De cisterna quoque levatur ille, et Ismaelitis scilicet gentibus venditur, et Christus, postquam ab inferis regressus est, ab omnibus gentibus fidei commercio comparatur. Ille per [Col. 0245A] Judae consilium pretio distrahitur, et Christus consilio Judae Iscariotis triginta argenteis venundatur. Dehinc Jacob posteritatis suae dispendia deplorans, quasi pater filium lugebat amissum, et quasi propheta, o infelices Judaei, vestrum lugebat interitum. Praevidebat enim vos peccando a Domino recessuros, et haereditatem illi ab eo promissam amissuros, atque omnibus quae sub coelo sunt nationibus, in captivitatem tradendos. Denique Jabob scidit vestimentum suum, quod in passione Filii Dei et Virginis a sacerdotum principe legimus factum. Scidit enim ipse patriarcha sanctus vestimentum suum, ut nudandum ostenderet coelestibus donis populum suum, et regnum Israeliticum in duabus partibus dividendum, et in seipso desolandum. [Col. 0245B] Quod Dominus futurum praevidens, ait: Omne regnum in se ipso divisum desolabitur, et domus supra domum cadet (Luc. XI). Hoc etiam significabat velum templi, quod scissum est in passione Christi.

Ipsum ergo Jesum Christum, o Judaei, ab initio mundi sancti patriarchae, ut dictum est, figuris et aenigmatibus ad redemptionem mundi venturum praeostenderunt; ipsum veridici prophetae Spiritu sancto edocti, ante omnia saecula ex Deo Patre genitum, et ex Virgine matre verum Deum et verum hominem sine virili amplexu nasciturum verissimis praeconiis praedixerunt; ipsum sancti apostoli de Spiritu sancto conceptum, et de Virgine matre natum [Col. 0245C] fuisse, et humanum genus per passionem et crucem suam jam redemisse clarissimis vocibus aperte ostenderunt. Ipsum veteris et novi testamenti doctores verum Deum et verum hominem esse asserunt, et vos qui illum superba mente et contumaci corde negatis, per omnia falsos testes esse convincunt. Verissimis legis et prophetarum rationibus instructi falsam assertionem vestram evacuant, et vos modis omnibus mentitos esse comprobant. Ipsum ergo Dei Filium veram de stirpe Jacob carnem assumpsisse, o Judaei, indubitanter credite; ipsum in Dei Patris dextera regnantem nobiscum adorate. Ipsum quem emistis triginta argenteis, et sine causa cruci affixistis, amplectimini brachiis verae fidei et pietatis, quatenus per ipsum [Col. 0245D] possitis pertingere ad gaudia aeternae felicitatis. Ipsum cujus nomen sub coelo invidenter voluistis delere, cum Deo Patre et Spiritu sancto ubique regnare credite, ut de transacta infidelitatis vestrae duritia veniam possitis acquirere. Ipsum adorat sol, id est excellentia angelorum atque archangelorum omniumque coelestium ordinum beatorum spirituum, qui in ejusdem Dei et hominis Jesu Christi per quem Deus Pater omnia creavit, dilectione permanserunt. Ipsum etiam adorat luna, id est sancta Ecclesia, de qua Salomon in Cantico spiritalis amoris admirans, ait inter caetera: Quae est ista, quae ascendit sicut aurora consurgens, pulchra ut luna, electa ut sol, terribilis ut castrorum acies ordinata? (Cant. VI.) Sancta quippe Ecclesia quasi [Col. 0246A] aurora consurgens progreditur, quia, relictis peccatorum tenebris, in cognitione et dilectione sui Redemptoris innovatur. Ipsum etiam adorant stellae, scilicet sancti omnes diversarum virtutum claritate fulgentes.

Quid ad haec dicitis, o Judaei? quid respondetis, aut quid objicitis? Nunquid tam perspicuae veritati, quae Christus est, fidem nondum accommodatis? Nunquid tam verissimis legis ac prophetarum testimoniis, quod Christus verus Deus et verus homo sit, veracissime sibi concordantibus, ad veram suscipiendum fidem assensum adhuc non praebetis? Interea vellem scire, o Judaei, utrum jam infidelitatis vestrae perfidia omnino a cordibus vestris expulsa, catholicam fidem summa cum devotione [Col. 0246B] velitis suscipere, an adhuc in vestra malitia disponitis permanere?



§ XVI.---

Patriarchae Jacob prophetia in successione regni Judae principem defecisse, et Christum jam venisse et passum aperte demonstrat: ejus prophetico spiritu Ecclesiae doctores, ac sacra Evangelia laudantur. Electionem ecclesiasticae religionis, et observationis Judaicae reprobationem ejusdem patriachae benedictio in Ephraim et Manassem simul et crucis mysterium manifeste praefigurat. Obstinationem mortiferam pravitatis Judaicae praefatus patriarcha in filiis Simeone et Levi praevidebat, quorum indignatio exstitit dura et maledicta.

Si ergo de Christi adventu vel divinitate scrupulum residet in mentibus vestris, hoc ipsum indicate nobis, ut scire possimus, cujus fidei vel cujus [Col. 0246C] voluntatis estis. Ad haec, o Judaei, respondentes dicitis, quod Christum jam venisse non creditis, sed adhuc illum venturum esse exspectatis. Illum ergo dicitis nondum venisse, sed in fine mundi testificamini venturum esse. O gens prava et perfida! o gens absque salubri consilio, et sine spiritali prudentia! tot legis testimoniis, quod Christus verus Deus sit, sibi concordantibus, tot prophetarum vaticiniis, quod veraciter humanitatem nostram susceperit, sibi convenientibus, tot evangelistarum verissimis praeconiis idipsum asserentibus, quod per crucem et passionem suam jam indubitanter de potestate diaboli mundum eripuerit, a morte resurrexit; coelum ascenderit, et ad dexteram Dei Patris qui eum miserat, jam glorificatus nunc sedet, [Col. 0246D] omni dubietate postposita, perfecte nondum credis? O popule stulte et insipiens! ignoras quia illum, quem in fine mundi venturum exspectas, non erit Filius Dei, sed vas plenum diaboli? Nescis, o gens caeca, quia ille quem venturum dicis, non erit animarum piissimus salvator, sed crudelissimus deceptor? Pro certo sciatis, nec omnino dubitetis, quia ille in quo spem vestram ponitis, non est venturus, ut humanum genus redimat, sed ut illud secum ad aeternam damnationem perducat. Nec erit minister justitiae vel pacis, sed discordiae et totius iniquitatis. Igitur, o infelices imo infelicissimi Judaei, quia Dei et Virginis Filium, qui sub Herode rege natus, et sub Pontio Pilato pro mundi redemptione fuit passus, pertinaciter nondum venisse negatis, [Col. 0247A] et in Antichristo, qui utique in suis pravis operibus Deo erit rebellis atque contrarius, spem vestrae salutis ponitis, ut cum illo pereatis, Jacob patriarcha, quem omnino contradicere non potestis, nec debetis, accedat, et utrum jam venerit, an adhuc venturus sit, vobis audientibus, testimonium proferat. Dic, sancte Jacob, dic de Christi adventu, quod Spiritu sancto revelante didicisti, ut tuo verissimo testimonio Judaeorum perfidia convincatur, et fides catholica magis magisque ex omni parte roboretur. Dic ergo de Christo quod nosti, quatenus perfidi Judaei tua certissima auctoritate convicti pestiferae incredulitatis stultitiam quantocius a cordibus suis abjiciant, et Christum jam venisse, verum Deum et verum hominem fuisse omni dubietate remota nobiscum [Col. 0247B] fideliter credant.

Non auferetur, inquit, sceptrum de Juda, et dux de femore ejus, donec veniat qui mittendus est, et ipse erit exspectatio gentium (Gen. XLIX). Manifestum est, o Judaei, et negare non potestis, quod de Juda non fuit ablatum sceptrum, id est potestas regendi Judaicum populum, et de femore illius non defecit dux, donec veniret qui a Deo Patre mittendus erat ad redemptionem mundi scilicet Christus; et ipse erat exspectatio gentium, quia videlicet in adventu suo non solum profuit Judaeis, sed etiam gentibus. Nonnulli quidem gentilium Christum exspectabant venturum et mundum redempturum, ut Job, Balaam, Nabuchodonosor, quibus revelatum fuit mysterium [Col. 0247C] incarnationis illius, Sibylla, Virgilius et multi alii, quos enumerare non sufficimus. Tandiu ergo fuit apud vos, o Judaei, ex semine Judae intemerata regni successio, donec Christus ad redemptionem mundi a Deo Patre per Virginem mitteretur. Probant hoc, o inimici veritatis Judaei, librorum vestrorum historiae, quibus aperte ostenditur primum alienigenam regem in gente vestra fuisse Herodem, sub quo ipse Dei et Virginis Filius secundum carnem natus est. Vos itaque, o Judaei, qui Christum testificamini nondum venisse, ostendite nobis regale sceptrum, id est hominem regiam potestatem in vobis habentem ex progenie Judae processisse. Si Christus, ut vos mentimini, nondum venit; quare dux de femore Judae jam olim defecit? Qui ergo [Col. 0247D] Christum non venisse, sed adhuc venturum esse asseritis, necesse est ut de prosapia Judae ducem Israelitici populi ostendatis. Si autem quod verum est, ex progenie Judae principem non potestis ostendere, oportet vos Christum jam venisse indubitanter nobiscum credere. Haec itaque Jacob patriarchae supradicta prophetia, o Judaei, principem de tribu Juda defecisse, et Christum jam venisse aperte demonstrat, vosque in vestra assertione falsos testes esse manifeste comprobat. Absque dubio igitur de femore Judae princeps jam defecit, quia ille qui ad redemptionem mundi a Deo Patre mittendus erat, jam venit.

[Col. 0248A] Audite etiam, o Judaei, quid Jacob patriarcha ad catholicam fidem corroborandam, et vestram mendacissimam perfidiam superandam de eodem Jesu Christo Dei et Virginis Filio, qui de tribu Juda secundum carnem nasciturus erat, consequenter dicat: Alligabit ad vineam pullum suum (Gen. XLIX). [(87) 1Kb] Pullus Christi gentium populus est, cui adhuc nunquam fuerat onus legis impositum. Hunc pullum, scilicet gentilem populum Christus in adventu suo vineae alligavit, id est apostolis, prophetis, patriarchis et caeteris sanctis, qui ex Judaeis in se crediderunt, per fidem copulavit. Nam vinea Domini Sabaoth domus Israel est. Sequitur: Et ad vitem ligabit asinam suam. Ipse quippe de se ait: Ego sum vitis vera (Joan. XV). Ad hanc ergo vitem [Col. 0248B] Dei et Virginis Filius alligavit asinam suam, cui supersedit, id est Ecclesiam suam ex Judaeis atque ex gentibus congregatam sibi copulavit. Hanc itaque Deus et homo Jesus Christus ad vitem corporis sui vincula [(88) 1Kb] charitatis et evangelicae disciplinae alligavit nexu, ut imitatione illius vivens efficiatur haeres Dei, cohaeres autem Christi (Rom. VIII). Iterum Jacob patriarcha subjungens, ait: Lavabit in vino stolam suam, et in sanguine uvae pallium suum. Quasi diceret: Ille qui a Deo Patre mittendus est, scilicet Jesus Christus, lavabit in vino stolam suam, id est carnem suam in sanguine passionis suae; sive Ecclesiam suam in illo vino, quod pro multis effundetur in remissionem peccatorum (Matth. [Col. 0248C] XXVI). Et in sanguine uvae pallium suum. Pallium gentes sunt, quas Christus corpori suo conjunxit, sicut scriptum est: Vivo ego, dicit Dominus, nisi homines induam sicut vestimentum (Isa. XLIX). Cui etiam Isaias ait: Omnibus his velut ornamento vestieris (ibid.). Hos quippe Christus, Judaeos scilicet et gentiles, qui in eum fideliter crediderunt, tunc a peccatis eorum in sanguine suo mundavit, quando sicut botrus in ligno crucis pependit. Tunc enim ex latere ejus sanguis et aqua profluit; sed aqua baptismatis nos a peccatis nostris lavit, sanguine vero de manu hostis antiqui redemit.

Audite, o Judaei, quae dico; audite quae loquor. Dum Jacob patriarcha Judam filium suum benedicens Jesum Christum, qui de tribu Juda nasciturus [Col. 0248D] erat, stolam suam scilicet sanctam Ecclesiam sanguine passionis suae lavare dicit, vobis falsis testibus, qui eum jam venisse, et pro mundi redemptione passum fuisse negatis, apertissime contradicit. Non enim legimus Judam passum fuisse, nec stolam suam vino lavisse, sed spiritaliter de Christo credimus praedictum fuisse. Quid etiam subjungat audiamus: Pulchriores sunt oculi ejus vino, et dentes ejus lacte candidiores. Oculi Jesu Christi apostoli sunt et evangelistae, qui scientiae lumen universo corpori Ecclesiae praestant. Hi pulchriores vino probantur; quia eorum doctrina austeritatem vini veteris exsuperat, id est priscae legis traditiones. Evangelica [Col. 0249A] enim praecepta longe clariora sunt, quam veteris testamenti mandata. Et dentes ejus, inquit, lacte candidiores. Dentes praedicatores sancti sunt, qui praescindunt homines ab erroribus, et eos quasi comedentes in Christi corpore transferunt. Nomine autem lactis doctrina legis significatur, quae carnalem populum tanquam parvulum poculo lactis alebat. Hujus quidem, scilicet Christi candidiores sunt dentes effecti, id est doctores Ecclesiae, quia fortem et validum verbi cibum mandunt atque distribuunt. De quibus dicit Apostolus in Epistola ad Hebraeos: Perfectorum autem est solidus cibus (Hebr. V). Et bene Jacob patriarcha dentes Christi candidiores lacte dixit. Omnes enim qui perfecti sunt, et qui Scripturarum cibos explanantes subtilem intellectum qui [Col. 0249B] spiritalis dicitur, Ecclesiae corpori subministrant, candidi esse debent et puri atque ab omni macula liberi.

Intelligere debetis, o Judaei, quia, ut ait Jacob, oculi Jesu Christi, scilicet apostoli et evangelistae et caeteri Ecclesiae doctores pulchriores sunt vino, id est eorum doctrina clarior est, et dulcior atque subtilior quam carnales Mosaicae legis observationes (Exod. XXI). Ibi quippe oculum pro oculo evelli jubebatur; ab ecclesiasticis vero doctoribus, ut sibi invicem dimittant homines, et malum pro malo non reddant, praecipitur. Quia igitur ore tanti patriarchae prophetico spiritu pleni, o Judaei, oculi Jesu Christi, id est Ecclesiae doctores laudantur, eorumque evangelica [Col. 0249C] ac spiritalia [(89) 1Kb] doctrina priscae legis institutionibus praeponitur, necesse est ut eorum regimini ac salutari consilio devota mente vos ipsos subjiciatis, et ecclesiasticae religionis sacramenta illorum ministerio suscipiatis; aliter enim ad aeterna gaudia pertingere nequaquam poteritis. Nolo vos ignorare, o Judaei, quia sive quis Judaeus sive gentilis sit, nisi per sanctae Ecclesiae ministros baptismum Christi susceperit, salvari omnino non poterit. Pro certo itaque habeatis, quia nisi catholicam fidem susceperitis, et in nomine sanctae Trinitatis, Patris videlicet et Filii et Spiritus sancti baptizati fueritis, in Abrahae sinu post hanc vitam requiescere minime poteritis. Omnes enim qui de Abrahae stirpe progeniti estis, non nisi per Christum ad animarum [Col. 0249D] vestrarum salutem pertingere valebitis. Oportet igitur vos carnales legis observationes omittere, ut ad aeterna gaudia possitis attingere. Hanc utique ecclesiasticae religionis futuram electionem, et Judaicae observationis reprobationem Jacob patriarcha praefiguravit, quando duos Joseph filios benedixit. Ut ergo vera esse quae dicimus, o Judaei, aperte cognoscatis, moneo vos ut illius temporis historiam spiritaliter expositam diligenter audiatis.

[(90) 1Kb] Joseph festinans accipere benedictionem patris sui Jacob duos filios suos illi obtulit, Manassem videlicet et Ephraim. Sed major Manasses, qui interpretatur oblivio, typum gessit populi Judaeorum, [Col. 0250A] qui oblitus est Domini Dei sui, qui fecit eum. Cui Moyses legislator spiritu prophetiae plenus ait: Deum qui te genuit dereliquisti, et oblitus es Domini Creatoris tui (Deut. XXXII). Ephraim vero minor, qui fecunditatem sonat, typum gessit Christiani populi, qui fecundatus est in latitudinem mundi. Hos quidem cum benedicere vellet Jacob, posuit Joseph Ephraim ad sinistram, Manassem autem ad dexteram avi constituit. At ille cancellatis manibus crucis mysterium praesignans, translata in minori dextera, sinistram majori superposuit: sicque crucis similitudo super capita eorum denotata, Judaeis quidem scandalum, Christianis vero futuram gloriam praesignavit (I Cor. I). Seniorem ergo per crucis mysterium sinistrum factum de dextro, et [Col. 0250B] juniorem dextrum de sinistro cernimus; quia, Judaeis in nostra sinistra labentibus, nos illorum gloriam adepti sumus. Tali igitur sacramento majori populo Judaeorum praepositus est minor populus gentium. De quibus idem patriarcha sic ait: Iste quidem, scilicet Manasses, erit in populum; sed ille, videlicet Ephraim, exaltabitur (Gen. XLVIII).

Audistis, o Judaei, quam aperte patriarcharum figuris, legis testimoniis et prophetarum praeconiis, divina dispensante gratia, Christianorum libertas et vestra servitus ab initio mundi fuerit praesignata. Nam quia Christi Evangelium, ejusque discipulos de finibus vestris superbe ejecistis, idcirco terram promissionis juste perdidistis, et eidem populo [Col. 0250C] Christiano in servitutem traditi estis. Vos cum principibus et sacerdotibus vestris Deum et hominem Jesum Christum, qui vos de Aegyptiaca servitute liberaverat, et iterum in libertatem filiorum Dei vocare venerat, sine causa cruci affixistis; cum eisdem homicidis principibus et sacerdotibus vestris de haereditate vobis promissa, et aliquandiu a patribus vestris possessa, cum magno dedecore expulsi estis. Sic ergo vobis evenit, sicut ipse Dei et Virginis Filius praedixit: Relinquetur vobis domus vestra deserta (Matth. XXIII). Justo itaque judicio de terra promissionis estis ejecti, et ut increduli ac Redemptoris mundi sanguine polluti, per universum mundum dispersi, et cunctis quae sub coelo sunt nationibus, servituti traditi.

[Col. 0250D] Hanc procul dubio vestrae incredulitatis obstinationem mortiferam Jacob patriarcha, ut spiritu prophetiae plenus in suae posteritatis gente futuram praevidebat, cum filiis suis, videlicet Simeon et Levi quasi cum quadam indignatione dicebat: Simeon et Levi, vasa iniquitatis bellantia. In consilio eorum non veniat anima mea; et in caetu illorum non sit gloria mea; quia in furore suo occiderunt virum, et in voluntate sua suffoderunt murum. Maledictus furor eorum, quia pertinax; et indignatio illorum, quia dura. Dividam eos in Jacob, et dispergam illos in Israel (Gen. XLIX.) [(91) 1Kb] . Moneo vos, o Judaei, ut tanti patriarchae veracem historiam non negligenter praetereatis, [Col. 0251A] sed illius expositionem diligenter audiatis. Simeon, inquit, et Levi vasa iniquitatis bellantia. Per Simeonem quippe et Levi Scribae et sacerdotes Judaici populi intelliguntur. De Simeone quoque Scribae sunt Judaeorum; de tribu Levi principes sacerdotum. De quibus ait evangelista: Principes sacerdotum concilium fecerunt, ut Jesum occiderent (Matth. XXVI). De quo concilio iste sanctus patriarcha, qui jam in spiritu Christum pro salute humani generis passurum praevidebat, dicit: In consilio eorum non veniat anima mea. Horrebat enim jam tempore sanctus iste patriarcha videre tanta scelera, quae in novissimis temporibus Judaei facturi erant. Sequitur: Quia in furore suo occiderunt virum, scilicet Jesum Christum. Quod etiam [Col. 0251B] in libro [(92) 1Kb] Sapientiae in persona Judaeorum sic praedictum fuerat: Venite, circumveniamus justum, quoniam inutilis est nobis, et contrarius operibus nostris. Morte turpissima condemnemus eum: erit enim respectus ex sermonibus illius (Sap. II). Iterum Jacob subjungens, ait: In voluntate sua suffoderunt murum. Ac si apertius diceret: In sua perversa voluntate lancea vulneraverunt illud spiritale et fortissimum propugnaculum, quod custodit Israel, scilicet latus Salvatoris. Sequitur: Maledictus furor eorum, quia pertinax, videlicet ad tantum facinus perpetrandum. Revera utique maledictus fuit et pertinax furor Judaeorum, quia iracundia diabolicae crudelitatis accensi, obtulerunt Christum Pontio [Col. 0251C] Pilato praesidi, dicentes: Crucifige, crucifige eum; quia si hunc dimittis, non es amicus Caesaris (Joan. XIX). Maledicta etiam illorum indignatio et dura exstitit, dum Barabbam latronem peterent, et vitae auctorem Christum ad crucifigendum deputarent. Iterum subjungit, dicens: Dividam eos in Jacob, et dispergam illos in Israel. Idcirco hi duo videlicet Simeon et Levi nominantur divisio et dispersio, quia nonnulli ex ipsis Domino crediderunt, quidam vero in infidelitate permanserunt. Divisi autem dicuntur, qui a perfidis Judaeis separantur, et fideliter Ecclesiae filiis consociantur; dispersi autem, quorum patria temploque subverso per orbem terrarum incredulum genus spargitur.

Ea igitur, quae superius Jacob patriarcha spiritu [Col. 0251D] prophetiae plenus de vestra, ac patrum vestrorum incredulitate praedixit, pro vestra commonitione, o Judaei, necesse est ut iterum replicemus. Maledictus, inquit, furor eorum, quia pertinax; et illorum indignatio, quia dura. Revera maledictus exstitit furor patrum vestrorum, quia pertinaciter tradiderunt Jesum Christum in manus gentium ad crucifigendum. Illorum quippe furor pertinax et maledictus fuit; quia Dei et Virginis Filium sine causa cruci affixit, et eos in profundum inferni praecipitavit, vos de repromissionis terra infeliciter expulit, omnibusque nationibus servituti subdidit. Ipsi etiam patres vestri, dum Deum et hominem Jesum [Col. 0252A] Christum injusto judicio reum esse mortis condemnaverunt, maledicti fuerunt; quia et seipsos aeternis flammis tradiderunt, omnemque suam posteritatem ejusdem innocentis Jesu Christi sanguine commaculaverunt, quem diabolico furore pleni, super se et super filios suos pertinaciter effundi petierunt. Illorum etiam indignatio dura et maledicta fuit, quia dum Jesu Christo irreverenter ac procaciter insultavit, post se multos ad aeternum interitum traxit. Maledicti eritis etiam et vos, o miseri et miserandi Judaei, nisi eorumdem patrum vestrorum maledictum furorem quantocius a cordibus vestris expuleritis, et Jesum Christum verum Deum verumque hominem esse, et jam venisse, indubitanter credideritis. Si ergo ad aeterna gaudia [Col. 0252B] vultis pertingere, pertinacem principum Judaeorum furorem a cordibus vestris abjicite; et per sanctae Ecclesiae ministros baptismum Christi, sine quo nemo salvari poterit, devota mente suscipite. Dura etiam Scribarum et Pharisaeorum indignatio procul sit a mentibus vestris, ut in fide et charitate Christi radicati et fundati (Ephes. III), in electorum numero mereamini computari. Et quid dicam vobis, o Judaei? Nimirum si meis saluberrimis consiliis acquieveritis; si meis aequissimis monitis assensum praebueritis; si meis justissimis exhortationibus fidem accommodaveritis, omni dubitatione remota, Christo duce, ad coelestis patriae claritatem pertingere poteritis. Si autem in vestrae incredulitatis [Col. 0252C] malitia permanseritis, salvari nequaquam poteritis.



§ XVII.---

Velamen Moysi superpositum cordibus Judaeorum, legem spiritualiter intelligere non sinit. Ex Exodi libro baptismum praefiguratum ostenditur: tribuit remissionem peccatorum baptismus. Lex perfectum hominem non exhibuit: circumcisio ad perfectionem non perduxit: lege data non sunt consumpta Judaeorum peccata, et si Christi morte legalia terminata. Ex ejusdem libri testimonio Christus resurrexit. Exclamat in Judaeorum duritiam eorum ignominiosam reprobationem. Jacob patriarcha cum indignatione loquens filio suo Ruben dicebat. Subjungit, undenam benedictus patriarcha Israeliticum populum ex eo nasciturum tam rigide tanta animadversione maledixerit.

Quid adhuc dicitis, o Judaei, quid respondetis, [Col. 0252D] vel quid opponitis? Haec est responsio vestra simul et objectio: quod idcirco non vultis baptismum Christi suscipere, quia Deus in lege Moysi non praecipit cultoribus suis baptizari, sed circumcidi. Ad quod nos respondentes dicimus: quia juxta Pauli apostoli sententiam, si data esset lex, quae posset vivificare, videlicet quae posset observatores suos ad aeternam vitam perducere, vere ex lege esset justitia (Galat. III). Sed conclusit Scriptura legis omnia sub peccato, ut promissio aeternae beatitudinis non ex circumcisione, sed ex fide Jesu Christi daretur credentibus, id est in nomine sanctae Trinitatis baptizatis. Si ergo promissiones [Col. 0253A] quas ipse legislator et judex Jesus Christus patribus vestris promisit, feliciter vultis acquirere, ipsum verum Deum et verum hominem esse credite, ejusque baptismum devota mente suscipite. Pro certo sciatis, quod nisi vos ipsos baptismo illius humiliter subdideritis, intra numerum electorum ejus intromitti nequaquam poteritis. Sancta quippe Ecclesia, quia eum ad flumen Jordanis fideliter quaesivit, ideo illum invenire ibi meruit.

Haec est vestra responsio, o Judaei, quod in tota serie testamenti veteris, ubi baptismus fuerit praefiguratus, invenire nunquam potuistis. Ad quod nos e diverso dicimus, quod idcirco baptismum Christi, nec a patriarchis praefiguratum nec a prophetis praedictum invenire potuistis; quia velamen [Col. 0253B] Moysi superpositum est cordibus vestris, ideoque non spiritaliter sed carnaliter legem intelligitis. Quamvis ergo pluribus in locis aliis, videlicet patriarcharum figuris, legis testimoniis, et prophetarum verissimis praeconiis baptismum praefiguratum fuisse ostendere possemus; ad vestram tamen falsam oppositionem convincendam, et nostram fidem confirmandam, quam perspicue in libro Exodi praefiguratus fuerit, diligenter monstrabimus.

Scire itaque debetis, o Judaei, quod Moyses ab infantia sua Jesum Christum Salvatorem mundi praefiguraverit in operibus suis. Moyses igitur in domo patris sui tribus mensibus nutritus, post tres menses a matre sua foras ejectus, ripae fluminis fuit expositus (Exod. II). Ita Synagoga carnalis [Col. 0253C] mater quasi parvulum a suo consortio expulit Christum; quia tunc parvulus videbatur, cum in homine cerneretur [(93) 1Kb] . Moyses ergo in ripa fluminis invenitur, et Dominus, cujus Moyses typum tenebat, ad flumen Jordanis, id est ad aquam baptismatis a fidelibus populis invenitur. Interea filia Pharaonis descendens ad lavacrum fluminis infantem suscepit. Ecclesia vero ex gentibus congregata salutaris lavacri sanctificationem desiderans gratulanter Christum recepit. Invenit filia Pharaonis Moysem inclusum in vasculo tibin [(94) 1Kb] , quod ex multis agrestibus virgulis fuit; invenit Christum Ecclesia reconditum in cordibus sanctorum, qui in unitate charitatis contexti ex multorum fratrum [Col. 0253D] membris, omnes unum in Christo corpus effecti sunt, ipsumque religione sacrae observationis suscipientes, summo honore venerantur.

Cognoscite igitur, o Judaei, quod baptismus Christi, quo remissio peccatorum, Spiritus sancti gratia cooperante, fidelibus tribuitur, non solum a Christo et ab ejus discipulis, ut vos mentimini, fuit inventus, sed etiam in veteri testamento figuris patriarcharum, et praeconiis prophetarum veraciter exstiterit praeostensus. Baptismus ergo in nomine sanctae Trinitatis a ministris sanctae Ecclesiae fidelibus populis traditus, devota illud mente suscipientibus, remissionem peccatorum tribuit, [Col. 0254A] coeleste regnum aperit, eosque ad coelestis patriae felicitatem intromittit. Circumcisio autem nullum hominem ad perfectionem perduxit, nulli coeleste regnum ante passionem Christi aperuit, neminem patriarcharum vel prophetarum ad supernae pacis visionem intromisit. Lex ergo nullum hominem perfectum exhibuit, quia nullorum peccata perfecte purgavit. Et ut sciatis, o Judaei, vera esse quae diximus, libri Exodi testimonio comprobabimus.

Moyses pascebat oves Jethro cognati sui sacerdotis Madian: cumque minasset gregem ad interiora deserti venit ad montem Dei Horeb. Apparuitque ei Dominus in flamma ignis de medio rabi. Et videbat Moyses, quod rubus arderet, et non combureretur (Exod. III). Dixitque Dominus ad Moysen: Vidi [Col. 0254B] afflictionem populi mei. Sed veni, mittam te ad Pharaonem, ut educas populum meum de Egypto (ibid.) [(95) 1Kb] . Apparuit ergo Dominus Moysi in rubo mittens eum ad gentem, quam praesciebat iniquam futuram, et erat flamma in rubo, id est in spinis, et rubus non cremabatur. Rubus peccatorum Judaeorum spinas significabat. Flamma ergo in rubo praecepta legis sunt in populo Judaico, quia illis data est lex ut flamma. Flamma igitur in rubo aperte demonstrabat quod lege data, non sunt consumpta Judaeorum peccata. Sicut ergo rubus sub igne non cremabatur, sic et praevaricationes Judaeorum nec sub lege perfecte corrigebantur. Quia igitur lex nullius peccata perfecte purgavit, idcirco coeleste regnum, [Col. 0254C] o Judaei, ut praedictum est, nulli hominum aperire potuit. Volo vos scire, o Judaei, quia qui in lege secundum Domini praeceptum circumcidebantur, non statim post mortem coelestis regni januam intrare poterant, sed tantum in sinu Abrahae beata requie collocati, supernae pacis ingressum spe felici exspectabant. Christum quippe, qui legem dederat, venturum certissime credebant, ipsumque, ut benedictionem daret, id est licentiam intrandi coeleste regnum, videndique Deum deorum, seipsum videlicet cum Deo Patre et Spiritu sancto in Sion summo desiderio optabant. (Psal. LXXXIII). Jam vero post passionem et resurrectionem Domini nostri Jesu Christi quicunque in nomine sanctae Trinitatis Patris videlicet et Filii et Spiritus sancti [Col. 0254D] baptismum devota ac fideli mente suscipiunt, sobrie, juste et pie vivunt (Tit. II), cum de hoc saeculo recedunt felici transmigratione, ad coelestem patriam indubitanter perveniunt. Ad haec nimirum ipse Dei Filius de sinu Patris descendit, ut misericorditer humanum genus per crucem redimeret, sibique obedientibus coelestis patriae januam primus aperiret. Primus Adam posteritatem suam peccando, secum in infernum praecipitavit; secundus Adam de sinu Patris veniens, electos suos libertati restituit, eosque ad coelum, quo ipse primum ascendit, secum reportavit. Idcirco ad vos, o Judaei, toties revertor colloquendo et admonendo, quia vestrae [Col. 0255A] infelicitati plurimum condoleo. Circumcisio igitur carnalis ad consequendam aeternam beatitudinem, ut praedictum est, non sufficit, nec observatores legis ad supernae pacis visionem intromittit, sed potius ab ea repellit.

Nolo vos ignorare, o Judaei, omnia legalia praecepta in Christi morte fuisse terminata. Ex tunc enim circumcisio, ut dictum est, vim suam perdidit, ita quod postea observatoribus suis non profuit, sed magis obfuit. Usque ad oblationem quippe verae hostiae observatio legis potuit prodesse. Si enim legalia praecepta ante passionem Domini finem habuissent, non ea imminente vetus pascha ipse cum discipulis suis manducasset.

Jam itaque, o Judaei, jam Dei Filius de sinu Patris [Col. 0255B] olim descendit; jam pro mundi redemptione humanam naturam de Virgine sine peccato accepit, passionem sui sacratissimi corporis non invitus, sed spontanea voluntate pro redemptione nostra misericorditer sustinuit; mortem deglutivit ac destruxit; tenebrarum principem potenter vicit, portas inferni confregit; sanctos, qui ibidem detinebantur, abstraxit; tertia die veraciter a mortuis resurrexit, eosque, quos ab inferis ad superos revocavit, secum coelo invexit, ipse vero ad Dei Patris dexteram ascendit.

Quid ad haec dicitis, o Judaei, quid respondetis? Nunquid de Christi adventu, ejusque divinitate adhuc dubitatis? Nunquid ipsum jam venisse, et per crucem mundum redemisse nondum creditis? Nunquid [Col. 0255C] tot legis testimoniis instructi, tot prophetarum vaticiniis edocti, tot evangelistarum praeconiis admoniti, in fide catholica nondum estis confirmati, nec in charitate Christi perfecti? Pro certo sciatis quod, Dei me gratia praeveniente, comitante et subsequente, vobis nec silentium nec quietem tribuam, quousque vos, qui illum nondum venisse, nec verum Deum fuisse pertinaci mente negatis, verissimis sanctarum Scripturarum testimoniis aperta ratione falsos testes esse convincam.

Quid ergo dicitis, o Judaei, quid respondetis, vel quid objicitis? Haec est responsio vestra. Dicitis enim quod Jesus Nazarenus, quem ad petitionem patrum vestrorum Pilatus cruci affixit, nequaquam [Col. 0255D] de morte resurgere potuit. Ad haec nos e contra respondemus, quod indubitanter Dei Filius de sinu Patris descendit, et ex intemerata Virgine humanum corpus sine peccato assumpsit, in quo secundum humanitatem veraciter passionem et mortem suscepit, et tertia die resurrexit. Ut ergo vos in vestra objectione mentitos esse comprobemus, verissimam libri Exodi figuram piissimae mortis et resurrectionis Christi spiritaliter expositam introducamus. Attentius igitur audite, quae Dominus dixit ad Moysen in monte Horeb. Descende, inquit, in Aegyptum, ut educas populum meum filios Israel de Aegypto. Respondens Moyses ait: Quod signum [Col. 0256A] ostendam eis, ut credant quia tu me misisti? (Exod. III). Et Dominus ad illum: Projice virgam, quam manu tenes in terram. Et projecit, et versa est in serpentem. Expavitque Moyses, et fugit. Et ait illi Dominus: Apprehende caudam ejus. Et apprehendit, et facta est iterum virga (Exod. IV). Virga enim Christum significabat, cui per Psalmitam dicitur: Virga directionis virga regni tui (Psal. XLIV) [(96) 1Kb] . Serpens quoque, significabat mortem. Serpens persuasit homini mortem. Mors ergo a serpente. Virga itaque conversa in serpentem Christus est in mortem. Et tamen expavit Moyses, et fugit. Quid significabat, quod Moyses ab illo serpente fugiebat, nisi quod in Evangelio factum legimus? Mortuus est Christus, et omnes discipuli, relicto eo, fugerunt [Col. 0256B] (Matth. XXVI). Sed quid iterum dictum est? Apprehende, inquit, caudam ejus. Quid est cauda nisi corporis posteriora? Hoc significabat, quod Dominus Moysi alibi ait: Posteriora mea videbis (Exod. XXXIII). Christus itaque primo factus serpens in morte, sed cauda apprehensa factus est virga, quia occisus est, et postea ad id quod fuerat resurgendo reversus est, ibique per vitae reparationem, morte consumpta, nihil in eo jam mortale apparuit, quia mors illi ultra non dominabitur (Rom. VI). Mortuus est itaque Dei et Virginis Filius secundum eamdem humanam naturam, quam sine peccato susceperat propter scelera nostra, et resurrexit propter justificationem nostram. Praedicta igitur veteris testamenti figura, o Judaei, Deum et hominem Jesum [Col. 0256C] Christum pro salute humana passurum, et de morte resurrecturum evidenter praeostendit, vosque in vestra oppositione, qui illum non venisse, nec passum, nec mortuum fuisse, nec die tertia resurrexisse asseritis, falsos testes esse aperte convincit.

O gens prava et perversa, o popule stulte et insipiens, haeccine reddis Domino Creatori tuo, qui te creavit ex nihilo? O gens incredula, quare illum negas, qui patres tuos, patriarchas videlicet et prophetas in populum sibi peculiarem elegit, eosque de domo servitutis eripuit, de carcere ferreo Aegypti liberavit, per quadraginta annos in deserto manna de nubibus pavit, a facie illorum reges [Col. 0256D] fortes, et gentes multas exstirpavit, in terram promissionis collocavit; ad ultimum vero ut genus humanum redimeret, ex illorum progenie carnem suscepit, passionem et mortem spontanea voluntate sustinuit, tertia die resurrexit, et ad dexteram Dei Patris idem verus Deus et verus homo ascendit? Quare ergo illius tantis beneficiis, o Judaei, ingrati estis? Magnam quippe omnipotens Deus dignitatem antiquis patribus vestris, patriarchis scilicet et prophetis prae omnibus, qui sub coelo sunt, populis contulerat, cum de illis dicebat: Primogenitus filius meus est Israel (Exod. IV). Sed tantae auctoritatis privilegium patres vestri tunc perdiderunt, [Col. 0257A] quando Jesum Christum sibi a Deo Patre specialiter missum non solum recipere honorifice noluerunt, sed etiam sine causa morti tradiderunt. Vos etiam, qui patrum vestrorum caecitatem secuti, Christum jam venisse, et verum Deum ac verum hominem fuisse negatis, non solum tantis Dei donis indignos vos exhibetis, verum etiam aeternae damnationi reos vos constituitis. Hac de causa terram promissionis perdidistis, et ut reprobi atque sacrilegi per universum mundum dispersi estis. Hanc utique patriarcharum ac prophetarum omniumque illorum, qui ante Christi adventum juste et pie vixerunt, electionem, nec non et vestram, o Judaei, post passionem Christi ignominiosam reprobationem Jacob patriarcha ut spiritu prophetiae plenus, futuram [Col. 0257B] praevidebat, cum primogenito filio suo Ruben quasi cum quadam indignatione dicebat.

Ruben primogenitus meus, tu fortitudo mea, et principium doloris mei. Primus in donis, major imperio. Effusus es sicut aqua, non crescas: quia ascendisti cubile patris tui, et maculasti stratum ejus (Gen. XLIX). Jacob patriarcha in Ruben prioris populi videtur ostendisse personam. Etenim secundum quod tempore illo primogenitis debebatur, ipsius erat accipere sacerdotium vel regnum [(97) 1Kb] . Sequitur: Tu fortitudo mea. Utique quia ex ipso populo fundamentum fidei processit, et ex ipso virtus Dei, quae Christus est, advenit. Quomodo autem ipse Judaicus populus sit principium dolorum, [Col. 0257C] nisi, dum Deo Patri semper irrogavit injuriam, dum convertit ad eum dorsum et non faciem, frequenter illum ad iracundiam provocavit? Iste scilicet populus Judaeorum primus est in donis, quia ipsi primum credita sunt eloquia Dei (Rom. III) et legis latio, atque ad ipsum primo facta fuit testamenti promissio. Iste major imperio utique pro magnitudine virium et nobilitate regni, qua temporibus David et Salomonis populus ipse pollebat. Iterum Jacob subjungit, dicens: Effusus es sicut aqua, videlicet peccando in Christum. Ac si diceret: Effusus es quasi aqua, quae vasculo non tenetur voluptatis impetu. Etiam addidit, dicens: Ultra non crescas. Idcirco Judaicus populus maledictionem ut ultra non cresceret, promeruit, quia Jesum [Col. 0257D] Christum sine causa cruci affixit. Populus ipse, quia per universum mundum dispersus est, valde imminutus atque despectus est. Sed quare ipse Judaeorum populus talia pati meruit, ostendit, cum protinus subjecit: Quia ascendisti cubile patris tui. Non hoc de praeterito dictum est, ut vos mentimini, o Judaei, eo quod Ruben dormierit cum Bala concubina patris sui (Gen. XXXV), sed potius de futuro intelligendum est. Sic enim iste sanctus patriarcha in initio hujus prophetiae ait filiis suis: Congregamini, ut annuntiem vobis, quae ventura sunt in novissimis diebus (Gen. XLIX). Non ergo praeteritum est credendum, quod ille futurum esse praedixit. [Col. 0258A] De passione igitur Christi dictum fuisse intelligendum est. Praevidebat enim jam in spiritu Jacob Christi passionem, et Judaicae plebis impiissimam audaciam, quae impudenter ad cubile Dei Patris sui accessit, et quasi stratum ejus maculavit, quando sanctissimum corpus Jesu Christi, in quo omnes thesauri sapientiae et scientiae Dei requiescunt, et in quo habitat omnis plenitudo divinitatis corporaliter (Coloss. II), cruce suspendit, ferro vulneravit, sanguine tinxit.

Satis itaque vera est illa sententia, o Judaei, quae in libro Job sic ait: In antiquis solet esse sapientia (Job XII). In antiquo igitur Jacob patriarcha, spiritu prophetiae interius docente, veritas et sapientia sunt inventae. Christum enim venturum et pro humani [Col. 0258B] generis salute passurum certissime praesciebat, et primogenitum filium suum, id est Israeliticum populum, a quo illius veneranda glorificanda atque adoranda passio celebrari novissimis diebus praevidebat, sub persona primogeniti sui Ruben tactus intrinsecus dolore cordis alta ex intimo pectore suspiria trahens maledicebat, dicens: Ultra non crescas. Quare, o sancte Jacob, Israeliticum populum ex te nasciturum tam rigide tantaque animadversione maledicis? Quare tuam prolem, quam nondum vides oculis corporis, tam crudeli maledictionis sententia percutis? Quare populus, qui nondum nascitur mundo, jam obligatur maledictionis vinculo? Dic ergo nobis, cur populus ille tam gravem maledictionis sententiam promeruit, cum necdum [Col. 0258C] in hoc mundo boni sive mali aliquid fecerit, nec in lege mandatorum Dei transgressor exstiterit? Quare primogenito filio tuo, scilicet Israelitico populo, ut ultra non cresceret, tam efficaciter interdixisti, cum illum in aliquo actuali peccato reum necdum invenisti?

Quid ad haec justus et sanctus Jacob patriarcha, o Judaei, responderit, quale de vobis testimonium, qui Christum sine causa cruci affixistis, protulerit, qua de causa super vos tanti ponderis sententiam promulgaverit, omnes simul audiamus. Ideo, inquit, ipsum Judaicum populum ex femoris mei semine processurum sub persona primogeniti filii mei Ruben maledico, quia eum in novissimis diebus [Col. 0258D] horrenda nimis scelera perpetrare praenosco. Ac si apertius diceret: Novi enim illum post mortem meam iniqua facturum et divinae dispositioni in multis adversaturum. Erit quippe durae cervicis ac superbus, et contra Dominum rebellis atque contentiosus. Praeterea, quod erit gravius ac damnabilius, in novissimis diebus, id est cum venerit plenitudo temporis, Dei Patris sui cubile ascendet, corpus videlicet Jesu Christi, in quo complacuit Deo habitare in ipso, et in quo sibi eidem Deo Patri bene complacuit (Matth. XII), clavis perforabit, lancea vulnerabit. Et stratum ejus, inquit, maculasti. De futuro hic patriarcha sanctissimus quasi [Col. 0259A] de praeterito loquitur. Ac si eidem Judaico populo, qui tantum sacrilegium commissurus erat, aperte diceret: Stratum Dei Patris tui maculabis, idem scilicet corpus Dei et hominis Jesu Christi, in quo omnes thesauri sapientiae et scientiae Dei requiescunt (Coloss. II), maculare tentabis, sputis videlicet immundis coinquinabis, blasphemiis injuriaberis, conviciis dehonestabis, opprobriis inhonorabis, maledictis frequenter lacesses. Ipse quippe Deum Patrem suum glorificabit; et tu illum, o popule stulte et insipiens, inhonorabis. Ipsa ergo inhonoratio, ipsa Dei Patris strati, id est sanctissimi corporis Jesu Christi intelligitur maculatio. Quia igitur novissimis diebus, spiritu prophetico interius docente, supradicta mala te impleturum praevidi, [Col. 0259B] idcirco tam efficaciter tibi maledixi, et ne ultra crescens interdixi.

Quid vobis videtur, o Judaei, quid dicitis, vel quid ad haec respondetis? Nunquid hanc verissimam tanti patriarchae sententiam nondum esse impletam dubitatis? Nunquid non aperte cognoscitis, quod idcirco illius doloris principium estis, quia Christum sine causa cruci affixistis? Cur etiam, o infelices et miseri, non intelligitis, quod a die qua ipsum Dei et Virginis Filium cruce suspendistis, non ultra crevistis, sed potius hac de causa plusquam omnes gentes imminuti estis? Indubitanter itaque, o Judaei, Christum jam venisse credite, dum mala quae Jacob patriarcha vobis minatus est, manifeste cognoscitis in vestra malitia vos comprehendisse. [Col. 0259C] A die qua Deum hominemque Jesum Christum, ut dictum est, inhonorastis, in melius non profecistis, sed in deterius semper corruistis. Si ergo vultis maledictionem Jacob evadere, et ad animarum vestrarum salutem pertingere, Jesum Christum cum Deo Patre et Spiritu sancto indubitanter unum et verum Deum esse credite. Si etiam in praesenti et futuro saeculo in ipsius casto timore atque amore desideratis crescere, de transacta incredulitatis perfidia veram coram illo poenitentiam agite, ejusque baptismum in nomine summae et individuae Trinitatis devota mente suscipite. Qui ergo hactenus in terrenis et transitoriis actibus solliciti fuistis, jam nunc quamvis sero de aeterna salute solliciti esse debetis.


[Col. 0259D]
§ XVIII.---

Ostendit viam qua per desertum cum Moyse incedendum est, ut de Aegyptiorum servitute erepti, salutem pertingere possint. Verbum carnem factum, pro salute hominum passum, et die tertia resuscitatum Moyses virga praefiguravit. Jacob patriarcha Christianum populum Deo fideliter serviturum, aeternam requiem consecuturum, cum Issachar filium suum benediceret, prophetico spiritu praevidebat. Deum et hominem comprehendi et ligari, crucifigi et mori potuisse, praefiguratum fuit, cum Moyses pascha celebrare jussit. Insinuat quonam pacto immaculati agni sanguis in superliminaribus et super utrumque postem poni debeat. Consulit Judaeos, ut sanctam Ecclesiam ingredi ponentur, quam coelestibus donis ornatam Jacob [Col. 0260A] patriarcha praefigurabat, dum alloqueretur Zabulon: quae Christi Redemptoris sui vestigia sequitur. Christum columna admirabilis, quae Israeliticum populum praeibat, praefigurabat. Judaeorum incredulitatis caecitatem, quam columna nubis, quae per diem castra obnubilabat, praefigurabat, beati Joannis dictis manifeste impugnat.

Jamdudum vos salubriter increpavimus eo quod olim cum Abraham et Isaac ad locum sacrificii pergentibus, non accessistis, Dominum scilicet Jesum Christum pro redemptione mundi veraciter passum mortuum et tertia die resuscitatum fuisse non credidistis, sed diu cum asino remansistis, videlicet in stultitia vestrae incredulitatis usque in hodiernum diem perseverastis: saltem vel nunc cum Moyse et cum omnibus filiis Israel exeuntes de Aegypto viam trium dierum juxta imperium Domini [Col. 0260B] proficiscimini in desertum, ut ibi sacrificetis Deo.

[(98) 1Kb] Volo vos scire, o Judaei, quod haec via qua vobis triduo est incedendum, Christus est, ut exeuntes de Aegypto, id est de incentivis vitiorum et de prava carnalis vitae conversatione, pervenire possitis ad locum, quo immolare Deo debeatis. Haec igitur via Christus est, qui dicit: Ego sum via, veritas, et vita (Joan. XIV). Qua via triduo vobis simul et nobis est incedendum. Quicunque enim in corde suo confessus fuerit, quoniam Jesus est Filius Dei, et sine ulla dubitatione crediderit, quod Deus illum a mortuis tertia die suscitaverit, et hanc fidem moribus bonis ornaverit, nihilominus salvus erit, [Col. 0260C] quia beneplacitum Deo sacrificium offert. Aliter: Ibimus viam trium dierum sacrificare Domino Deo nostro (Exod. III). Ibimus scilicet fide, spe et charitate sacrificare Domino Deo nostro contritione cordis, confessione oris, satisfactione operis. Haec est tridui via, per quam pervenitur ad locum in quo immolatur, et redditur Deo sacrificium laudis (Psal. CVI). Per hanc itaque rectissimam viam, o Judaei, id est per Christum Dei et Virginis Filium fideliter ambulate, ut de Aegyptiorum servitute erepti, hoc est de antiqui hostis imperio liberati, ad locum immolationis, id est ad animarum vestrarum salutem recte credendo possitis pertingere.

Sed jam videamus quid Moyses inter caetera Pharaoni dixerit. Ibimus, inquit, viam trium dierum [Col. 0260D] per desertum, et sacrificabimus Domino Deo nostro abominationes Aegyptiorum (Exod. VIII). Oves quippe Aegyptii edere dedignantur; sed quod Aegyptii abominantur, hoc Israelitae Deo offerunt; quia simplicitatem conscientiae, quam cives Aegypti, hoc est sapientes hujus saeculi quasi fatuitatem deputant, hanc justi homines Deo in sacrificium immolant, et per id Deo placere procurant, quod in hoc saeculo abjectum et contemptibile esse considerant secundum Apostolum, qui ait: Quae stulta sunt mundi elegit Deus, ut confunderet [(99) 1Kb] fortia (I Cor. I).

[Col. 0261A] Vellem scire, o Judaei, utrum, jam mortifera a cordibus vestris infidelitate remota, Jesum Christum verum Deum et verum hominem esse credatis, an adhuc de illius divinitate, qua Deo Patri coaeternus et consubstantialis est, dubitetis? Ad haec respondentes dicitis, quod nec verum Deum fuisse, nec jam venisse credere omnino potestis. Ad haec nos econtra respondemus, quod naturaliter ex Deo Patre ante omnia saecula genitus sit, et pro redemptione mundi tempore gratiae ex incorrupta Virgine naturalem carnis substantiam suscepit. Habet itaque de Deo Patre naturalem divinitatis substantiam, habet de Virgine matre veram carnis naturam. Et ut vera esse quae dicimus, non dubitetis, qualiter ipsum Deum et hominem Jesum Christum [Col. 0261B] pro salute hominum passum, et die tertia resuscitatum virga Moysi praefiguraverit, monemus ut diligenter audiatis [(100) 1Kb] . Historia ergo illius temporis referente, Moyses jussu Domini in conspectu Pharaonis virgam projecit, quae versa est in draconem, et magorum virgas devoravit (Exod. VII), significans, quod in novissimis diebus, id est tempore gratiae Verbum caro fieret; quod serpentis dira venena, id est diaboli imperium destrueret. Virga significat Verbum Dei Patris, id est Christum. Verbum dico directum, regale, plenum potestatis, insigne imperii. Cui per Psalmistam dicitur: Virga directionis, virga regni tui (Psal. XLIV). Virga igitur serpens facta est, quoniam qui erat Filius Dei ex Deo Patre natus ante omnia saecula, factus est Filius hominis, [Col. 0261C] id est Virginis, natus ex Virgine in fine temporum, qui, quasi serpens exaltatus in cruce medicinam humanis vulneribus infudit. Unde ipse humani generis piissimus Redemptor ait: Sicut Moyses exaltavit serpentem in deserto, ita exaltari oportet Filium hominis, ut omnis qui credit in ipsum, non pereat, sed habeat vitam aeternam (Joan. III). Virga igitur Moysi in draconem versa, magorum virgas absorbuit, et Christus factus est obediens Deo Patri usque ad mortem, mortem autem crucis (Philipp. II), et per ipsam mortem carnis aculeum consumpsit mortis, id est destruxit, ipso per Osee prophetam hujusmodi testante ac fortiter comminante: O mors, ero mors tua; morsus tuus ero, o inferne (Osee. XIII).

[Col. 0261D] Est itaque Dominus noster Jesus Christus, o Judaei, verus Deus et verus homo, quem sancti patriarchae ante legem evidentissimis figuris et aenigmatibus ad redemptionem mundi venturum praesignarunt; prophetae Spiritu sancto edocti ante omnia saecula a Deo Patre ineffabiliter fuisse genitum, et in tempore ex incorrupta Virgine nasciturum, passurum, et die tertia resurrecturum fore, concorditer praedixerunt; apostoli vero et evangelistae illum jam venisse, et mundum redemisse, manifeste praedicaverunt. Baptismum ergo illius, o Judaei, devota mente suscipite, ut cum fidelibus Christianis [Col. 0262A] per ipsum, sine quo nullus salvari potest, ad animarum vestrarum salutem possitis pertingere. Ipsum enim cum Deo Patre et Spiritu sancto Christianus populus unum et verum Deum credit; ipsi fideliter servit; illius jugum suave et onus leve cum omni devotione sibi imposuit; post ipsum ad coelestem patriam summo desiderio currit Ipsum procul dubio Christianum populum Jacob patriarcha Deo fideliter serviturum, et in omnibus obedientem futurum, atque aeternam requiem ab eodem omnipotenti Deo consecuturum, spiritu prophetiae praevidebat, cum Issachar, filium suum benedicens, aiebat.

Issachar asinus fortis accubans in terminos maris [(1) 1Kb] . Vidit requiem quod esset bona; et terram quod optima; et supposuit humerum suum ad portandum, factusque [Col. 0262B] est tributis serviens (Gen. XLIX). [(2) 1Kb] Issachar, ut praedictum est, qui interpretatur merces, refertur ad populum gentium, quem Dominus Jesus Christus pretio sanguinis sui mercatus est. Issachar iste idcirco asinus fortis scribitur, quia prius gentilis populus, quasi brutum et luxuriosum animal erat. Nunc autem vere fortis est, Redemptoris mundi jugo sua colla subjiciens, et leve onus evangelicae disciplinae perferens. Hic habitans in terminos maris vidit requiem quod esset bona, et terram quod optima. In terminos maris accubare, est praestolato mundi fine requiescere, nihilque de his, quae nunc in medio versantur, quaerere, sed ultima desiderare. Et fortis asinus aeternam requiem optimam videt, [Col. 0262C] cum simplex gentilitas ideo se ad robur boni operis erigit, quia ad aeternae vitae patriam tendit. Unde etiam humerum suum ad portandum ponit, quia, dum ad promissam requiem pervenire desiderat, omnia mandata Domini libenter portat. Unde et factus est tributis serviens, hoc est aeterno Regi suo Jesu Christo fidei dona operumque bonorum munera offerens.

Quare igitur, o Judaei, tota die otiosi statis? (Matth. XX.) A tempore videlicet passionis Christi usque in praesens tempus a bonis operibus vacatis? Legem non custoditis, Evangelium non recipitis, Judaei, id est confessores Christi non estis, Christiani esse non vultis? Qui ergo tam longo hujus saeculi spatio a bonorum operum fructu vacui remansistis, [Col. 0262D] tandem necesse est ut cum fidelibus Christianis evangelicis sacramentis vos ipsos devota mente subjiciatis. Jam itaque a cordibus vestris diuturnam incredulitatis duritiam expellite, et cum fidelibus populis sanctae Ecclesiae januam fideliter ingredi elaborate; jugum etiam suave, et onus Jesu Christi leve (Matth. XI) cum Issachar patriarcha super vos tollite, ut incredulitatis vestrae possitis veniam consequi, et ad coelestis patriae remunerationem, ipso operante, pervenire.

Quid ad haec dicitis, o Judaei, quid opponitis, aut [Col. 0263A] quid respondetis? Cujus voluntatis vel cujus fidei estis monemus ut ostendatis nobis. Si Christum verum Deum et verum hominem esse, et pro totius mundi salute passum fuisse jam creditis, recte agitis; si autem de illo adhuc dubitatis, hoc ipsum indicate nobis. Haec est responsio atque oppositio vestra. Dicitis enim, quod si Christus, ut nos saepe testati sumus, verus Deus et verus homo esset, nequaquam ab hominibus comprehendi, ligari, flagellari, crucifigi, mori et sepeliri posset. Ad haec nos e diverso dicimus quod Deus et homo Jesus Christus secundum divinitatem, qua naturaliter ex Deo Patre ante omnia saecula natus est, incomprehensibilis, impassibilis et immortalis est; secundum humanitatem vero, quam pro redemptione mundi [Col. 0263B] de Virgine sine peccato assumpsit, potuit comprehendi, ligari, flagellari, crucifigi et mori. Deus vero suscitavit illum a mortuis (Rom. X). Qui etiam post resurrectionem suam in eadem humanitate qua pro redemptione mundi passus et mortuus fuerat, discipulis suis manifestus apparuit (Act. VII); et ut vere resuscitatum se esse ostenderet, coram eis comedit et bibit, atque ipsis cernentibus coelum ascendit (Act. I), et in dextera Dei Patris sedet (Hebr. XII). Passus est itaque secundum humanitatem, quam assumpsit de Virgine matre, qui impassibilis et immortalis permanet in sua divinitate. Secundum eamdem igitur carnem, qua, cooperante Spiritu sancto, conceptus in Virgine, et ex ea natus fuit, seipsum in ara crucis Deo Patri in odorem suavitatis [Col. 0263C] obtulit, antiquum hostem, qui primum hominem deceperat, rationabiliter expugnavit, infernum exspoliavit, tertia die resurrexit, et nos secum ad aeternam vitam sublevavit [(3) 1Kb] . »Formam itaque servi humiliter misericorditerque, ut ait B. Fulgentius, vir sapiens et Deo plenus, de eodem matris utero idem Deus homo factus exivit, et in Cruce idem Deus homo factus pependit, et in sepulcro idem Deus homo factus jacuit, et ab inferis idem Deus homo factus rediens die tertia resurrexit: sed in sepulcro secundum solam carnem idem Deus jacuit, et in infernum secundum solam animam descendit.« Ut ergo vos, o Judaei, qui Christum verum Deum et verum hominem esse, et pro humani generis [Col. 0263D] redemptione passum fuisse negatis, in vestra assertione mentitos esse comprobemus, quam aperte illum Deus Pater pro humani generis redemptione passurum, misericorditerque moriturum praefiguraverit, cum filiis Israel in Aegypto per Moysem pascha celebrare jussit, monemus ut attentius audiatis.

Ait enim: Immolet universa multitudo filiorum Israel agnum ad vesperam, et sument de sanguine ejus, ac ponent super utrumque postem et in superliminaribus [Col. 0264A] domorum, in quibus comedent illum (Exod. XII). [(4) 1Kb] Fit ergo pascha in agni occisione; occiditur Christus pro multorum salute. Vespere immolatur agnus; in vespera mundi passus est Christus. De quo Isaias ait: Sicut ovis ad occisionem ducetur, et sicut agnus coram tondente se obmutescet, et sic non aperiet os suum (Isa. LIII). Sequitur: Os non comminuetis ex eo (Joan. XIX). Sic etiam de Christo legimus in Evangelio: Ad Jesum cum venissent, eumque jam mortuum invenissent, non fregerunt ejus crura, sed unus militum lancea latus ejus percussit, et continuo exivit sanguis et aqua (ibid.). [(5) 1Kb] Sanguine agni illiniuntur Israelitarum postes, ne vastator angelus audeat inferre perniciem; signantur signo Dominicae passionis in frontibus fideles populi ad [Col. 0264B] tutelam salutis, ut hi soli ab interitu liberentur, qui cruore Dominicae passionis cordibus et frontibus signati sunt, qui etiam opere hujusmodi Deo canunt: Signatum est super nos lumen vultus tui, Domine (Psal. IV). Unde et transitus interpretatur ipsa solemnitas Paschae, eo quod de pejoribus ad meliora pergentes, hoc est de carnali conversatione ad desideranda coelestis patriae gaudia mente transeuntes, tenebrosam Aegyptum, scilicet praesentem mundum diversis erroribus obscurum et multiplicibus peccatis involutum relinquere debeamus. Quod autem ait de agni illius esu: Omnis alienigena non comedet ex eo: et in una domo comedetur, nec offeretur de carnibus ejus foras (Exod. XLIX), de corporis [Col. 0264C] Christi sacramento, cujus ille agnus figuram gerebat, proprie scriptum fuisse intelligendum est. Cujus corpus et sanguis in una domo, id est in una Ecclesia manducare praecipitur, nec offerri foras in plebibus, scilicet haereticorum, qui ab eadem Ecclesiae catholicae unitate foras vagantur.

Quid ad haec dicitis, o inimici veritatis Judaei, aut quid respondetis? Aperte intelligere, et remota omni dubitatione, debetis credere, quod agnus ille, quem, jubente Domino, ut dictum est, omnis multitudo filiorum Israel ad vesperam immolavit, Dei et hominis Jesu Christi indubitanter figuram tenuit, cujus immolatione Deus Pater humanum genus a daemoniaca dominatione redemit. Per illum agnum figurativum Deus Pater [Col. 0264D] filios Israel de durissimo Pharaonis imperio liberavit. Per Christum autem, qui vere est Agnus sine macula, universum mundum de potestate diaboli eripuit. Omnia enim, ut ait Apostolus, in figura contingebant illis (I Cor. X). Sanguine igitur illius figurativi agni Israeliticus populus de ferreo Aegypti carcere est ereptus; sanguine vero Agni incontaminati et immaculati Jesu Christi, de crudelissimo diaboli jugo populus Christianus misericorditer est redemptus. [Col. 0265A] Pascha igitur, ut praediximus, transitus interpretatur. Recte ergo uterque transitus, legalis videlicet et evangelicus sanguine est consecratus. Ille agni paschalis, iste illius, de quo dicit Apostolus: Etenim Pascha nostrum immolatus est Christus (I Cor. V). Iste scilicet Dei et Virginis Filii sanguine fuso in cruce, ille in crucis modo medio limine et superliminari asperso.

Est itaque Jesus Christus verus Deus et verus homo, qui tam evidenter praefiguratus fuit in paschali agno. Aperte igitur ipsa immolatio agni, o Judaei, qui Christum passurum, et pro redemptione humani generis moriturum praesignavit, vos qui illum non venisse, nec verum Deum fuisse dicitis, falsos testes esse convincit. Audite ergo, rebelles et [Col. 0265B] increduli, audite quae dico, auscultate quae moneo. Nihilominus si in vestrae incredulitatis malitia perseveraveritis, absque dubio in aeternum peribitis. Si autem illum verum Deum esse, et proprio sanguine, ut in paschali agno praefiguratum fuit, mundum jam redemisse indubitanter credideritis, ejusque baptismum devota mente susceperitis, ad aeternae vitae gaudia cum sanctae Ecclesiae filiis, ipso juvante pariter et ducente, pertingere poteritis. Si ergo ad animarum vestrarum salutem cupitis pervenire, ipsius Jesu Christi immaculati Agni sanguinem super utrumque postem ponite, ore videlicet cordis et corporis in remissionem peccatorum vestrorum fideliter haurite. In superliminaribus etiam domorum [Col. 0265C] sanguinem illius ponere debetis, ne aliquo tentationum impulsu a statu verae fidei cadere possitis.

Forte interrogatis, o Judaei, qui sint allegorice utrique postes, quae duo superliminaria domorum, super quos immaculati et incontaminati Agni Jesu Christi sanguinem imponere debeatis. Beatum igitur Gregorium sanctarum Scripturarum expositorem subtilissimum interrogemus, et qualiter nobis postes et superliminaria domorum intelligenda sint, ab eo diligenter audiamus [(6) 1Kb] . »Sanguis, inquit, sanctissimi Agni Jesu Christi super utrumque postem ponitur, quando non solum ore corporis, sed etiam cordis hauritur. In utroque enim poste agni sanguis ponitur, quando sacramentum passionis illius [Col. 0265D] cum ore ad redemptionem sumitur, et ad imitationem illius intenta mente cogitatur. Nam qui sic Redemptoris sui sanguinem accipit, ut imitari passionem illius necdum velit, in uno poste sanguinem ponit. Superliminaribus etiam domorum sanguis passionis Christi ponendus est. Quid enim spiritualiter domos nisi mentes nostras accipimus, in quibus per cogitationem habitamus? Cujus domus superliminare est ipsa intentio, quae praeeminet actioni. Qui igitur intentionem cogitationis suae ad imitationem Dominicae passionis dirigit, in superliminari domus agni sanguinem ponit. Vel certe domus nostrae sunt ipsa corpora, in quibus [Col. 0266A] quousque vivimus habitamus. Et in superliminare domus agni sanguinem ponimus, quia crucem passionis illius in fronte portamus.«

Ipsum ergo, o Judaei, verum Deum et verum hominem esse credite; baptismum devota mente suscipite; illius passionis sanguinem corde et ore percipite: sanctae crucis signaculo frontes vestras ad tutelam corporum et animarum vestrarum signate, ut vastator angelus transiens non praesumat vobis nocere. Sanctam etiam Christi Ecclesiam, o Judaei, fideliter ingredi omnibus modis elaborate, quia in illa invenietis portum quietis, refugium consolationis, medicinam salutis, doctrinam veritatis, fontem purificationis, normam rectitudinis, regulam verae fidei et pietatis, conversationem sanctam Deoque [Col. 0266B] placitam, quam, si assecuti fueritis, ad coelestis patriae remunerationem pertingere poteritis.

Hanc procul dubio sanctam matrem Ecclesiam coelestibus donis ornatam et contra omnes tentationes, ut castrorum acies ordinatam (Cant. VI) fortissimamque Jacob patriarcha praesignabat, cum de Zabulon filio suo figurate dicebat: Zabulon in littore maris habitabit, et in statione navium pertingens usque ad Sidonem (Gen. XLIX). [(7) 1Kb] Zabulon igitur, qui interpretatur habitaculum fortitudinis, Ecclesiam significat fortissimam ad omnem tolerantiam passionis. Haec habitat in littore maris, habitat et in statione navium, ut credentibus sit refugium et periclitantibus ostendat verae fidei portum. Haec contra omnes turbines saeculi immobili et inconcussa [Col. 0266C] firmitate, solidata spectat naufragium Judaeorum atque haereticorum, et procellas omnium quae inferuntur: quarum etsi tunditur fluctibus, frangit tamen ipsa fluctus, nec ab illis frangitur, nec ullis haeresis tempestatibus cedit, nec ulli vento schismatis commota succumbit. Pertingit autem haec sancta virgo et mater Ecclesia usque ad Sidonem, id est usque ad gentes; quia in patriarchis et prophetis initium habere coepit, et usque ad gentium populos fide ac devotione proficiendo pervenit. Legitur etiam in Evangelio inde assumptos esse aliquos apostolorum, et in ipsis locis Dominum saepe docuisse, sicut scriptum est: Terra Zabulon et terra Nephtalim, via maris trans Jordanem Galilaeae [Col. 0266D] gentium. Populus qui ambulabat in tenebris, vidit lucem magnam (Isa. IX), videlicet Deum et hominem Jesum Christum, ejusque doctrinam praeclaram.

Interea volo vos scire, o Judaei, quod hujus sanctae Ecclesiae porta fides catholica est. Nemo quippe illam intrare poterit, nisi prius in Deum Patrem et Filium et Spiritum sanctum firmiter crediderit. Sine fide enim nemo salvari poterit (Matth. XVI). Sanctam igitur Ecclesiam quantocius fideliter credendo et recta operando ingredi elaborate, ut cum ejusdem Ecclesiae filiis, coelestis patriae januam mereamini intrare. Ipsa quippe Jesu [Col. 0267A] Christi Redemptoris sui vestigia sequitur; ipsum devota fide et recta operatione, in quantum possibile est, imitatur; ipsum in Dei Patris dextera sedentem spiritualibus oculis indefesse contemplatur. Ipsum itaque gloriosissimum sanctae Ecclesiae Sponsum, o Judaei, verum Deum et verum hominem esse credite; per ipsum, qui rectissima via est ad coelestis patriae habitationem ascendere festinate. Ipse ducatum praestat ad se fideliter confluentibus populis; ipse illuminat sedentes in tenebris et umbra mortis (Luc. I). Ipse homines praevenit, ut bona velint; ipse, ut recta incipiant, sollicitat; ipse, ut perficiant, adjuvat. Ipse ad bene operandum fideles suos provocat, atque illorum oculos ad contemplandum seipsum illuminat.

[Col. 0267B] O Judaei, audite, quae dico, audite, quae pro vestra commonitione et salute loquor. Columna illa admirabilis atque terribilis, quae Israeliticum populum per deserta gradientem, in specie nubis per diem, et specie ignis in nocte praeibat (Exod. XIII), ipsum Deum et hominem Jesum Christum, qui omnem hominem venientem in hunc mundum illuminat (Joan. I), rectissime praefigurabat. Recte quoque Deus et homo Jesus Christus in columna significatur; quia rectus est et justus, et in se sperantium adjutor fortissimus. De quo nimirum ait Psalmista: Quoniam rectus Dominus Deus noster, et non est iniquitas in eo (Psal. XCI). In hoc vero quod in die in specie nubis, et in nocte in specie ignis apparebat, [Col. 0267C] Christum praefigurabat mitem et blandum justis, terribilem autem peccatoribus et injustis. Aliter: Per diem intelligimus justorum vitam, per noctem vero peccatorum hominum pravam actionem. Judaei ergo quia Dei cognitionem habebant, quasi dies erant. Gentiles vero quia Deum ignorabant, et non Deo, sed idolis serviebant, non in die, sed quasi in nocte remanebant. Columna ergo ignis, quae in nocte populum praeibat, futuram gentilis populi fidei lucem, qua per divinam gratiam novissimis temporibus illustrandi erant, praefigurabat. Quibus ait Apostolus: Fuistis aliquando tenebrae; nunc autem lux in Domino (Ephes. V). Columna vero nubis, o Judaei, quae in die tabernaculum obumbrabat, futuram vestrae incredulitatis caecitatem praesignabat. [Col. 0267D] De hac utique vestrae incredulitatis caecitate aperte Dominus ait: In judicium ego in hunc mundum veni, ut qui non vident videant, et qui vident caeci fiant (Joan. IX). Ac si apertius Deus et homo Jesus Christus diceret: In judicium ego in hunc mundum veni; ad hoc videlicet, ut qui non vident, justo judicio videant, hoc est ut gentiles, qui non rebellionis malitia, sed ignorantiae causa idola colunt et adorant, et me qui sum lux mundi (Matth. V), ignorant; videant me videlicet ad redemptionem mundi a Deo Patre missum fuisse; cognoscant, et cum eodem Patre et Spiritu sancto unum et verum Deum indubitanter esse credant. Et qui vident, Judaei scilicet, qui meis praeceptis semper rebelles exstiterunt, meque ad iracundiam saepius provocaverunt, [Col. 0268A] et nunc in carnalibus praeceptis legis se videre gloriantur, meam vero praedicationem audire dedignantur; caeci fiant, suis videlicet exigentibus peccatis, hoc unde superbe tument, amittant. De quibus etiam ipse Dominus ait: Sinite illos; caeci sunt, duces caecorum (Matth. XV).

Audistis, o Judaei, quam perspicue columna ignis, quae in nocte Hebraicum populum praecedebat, futurum verae fidei lumen, quo Christiani illustrandi erant, praefiguraverit: audistis etiam quam evidenter columna nubis, quae per diem tabernaculum et castra obnubilabat, densissimas vestrae incredulitatis tenebras praefiguraverit. In tantum enim ipsum omnipotentem Deum, qui vos de Aegyptiaca servitute liberaverat irritastis, atque, ut supradictum [Col. 0268B] est, ad iracundiam provocastis; ut quasi cum quadam indignatione vos de superficie terrae delere diceret, nisi Moyses et Aaron precibus et obsecrationibus indesinenter alii obsisterent. Tenebras igitur diuturnae incredulitatis, o perfidi Judaei, a cordibus vestris expellite; sanctam matrem Ecclesiam recte credendo et bona operando ingredi festinate, ut non cum incredulis perire, sed cum fidelibus populis ad coelestem felicitatem possitis pertingere.



§ XIX.---

Jacob patriarcha spiritu prophetiae plenus, loquens de filio suo Dan praevidebat Antichristum perditionis filium in condemnationem multorum nasciturum; ipse tamen Christum ad redemptionem mundi missum exspectabat. Ex veteri testamento [Col. 0268C] sacri baptismatis evidentissimam introducit figuram; cum, testante Paulo, Judaeorum patres baptizati fuere in Moyse, in nube, et in mari in typo et figura Christi. Baptismi tria genera praefigurant Christi baptismum ante legem, sub lege, et sub gratia. Christum Antichristum expugnaturum Isaias asserebat et Jacob de filio suo Gad figurate loquens praevidebat: figuram illam ad Christum pertinere testimonio Moysis comprobat.

Interea vellem scire, o Judaei, cujus fidei vel cujus propositi estis. Si enim Christum jam venisse, et verum Deum verumque hominem esse indubitanter creditis, recte agitis; si vero de illius adventu vel divinitate dubitatis, hoc ipsum indicate nobis. Ad haec respondentes dicitis, quod Christum jam venisse, et cum hominibus conversatum esse (Baruch. [Col. 0268D] III), non creditis, sed venturum adhuc illum fore exspectatis. O rebelles et increduli! o totius bonitatis adversarii! o omnis justitiae et veritatis inimici! Tot auctoritatibus legis jam saepe convicti, tot prophetarum vaticiniis superati, tot evangelistarum verissimis manifestisque praeconiis rationabiliter sufficienterque edocti, quod Christus verus Deus et verus homo sit, et cum hominibus conversatus fuerit, pro humani generis redemptione veraciter passus, mortuus et sepultus exstiterit, a mortuis resurrexerit, et ad Deum Patrem a quo exierat quadragesimo post resurrectionem die ascenderit; quare illum nondum venisse nec verum Deum fuisse adhuc dubitatis, et alium exspectatis, cum quo pereatis? Nescitis, o infelices et miseri, quod ille [Col. 0269A] quem venturum exspectatis, non erit animarum pius pastor, sed crudelissimus raptor? Nescitis, quia non veniet, ut animas conservet, et in meliori statu reformet, sed ut disperdat, dissipet. furetur et mactet (Joan. X), easque secum in perditionis puteum praecipitet? Omnis Scriptura illum perditionis filium vocat, eo quod secum multos ad perditionem trahat. Ipsum quippe filium perditionis (Joan. XVII), scilicet Antichristum in condemnationem multorum nasciturum, et contra Dei voluntatem multa mala facturum, Jacob patriarcha, ut spiritu prophetiae plenus, circa finem mundi praevidebat cum de filio suo Dan figurate loquens dicebat:

Dan judicabit populum suum, sicut et alia tribus in Israel. Fiat Dan coluber in via, cerastes in semita, [Col. 0269B] mordens ungulas equi, ut cadat ascensor ejus retro. Salutare tuum exspectabo Domine (Gen. XLIX). Moneo vos, o Judaei, ut qualiter ea, quae de illo perditionis filio, id est Antichristo, quem vos quasi redemptorem exspectatis, praedicta sunt, intelligere debeatis, attentius audiatis. Non enim Veteris Testamenti dicta, ut vobis saepe testatus sum, ad litteram, sed spiritaliter intelligere debetis. Dicat itaque Jacob patriarcha spiritu prophetiae plenus sub persona Dan filii sui, qualis Antichristus futurus, vel quid sit facturus tempore sui adventus. Fiat, inquit, Dan coluber in via, cerastes in semita. Hanc utique prophetiam doctores sanctae Ecclesiae, ut dictum est ad Antichristum transferunt. [(8) 1Kb] De [Col. 0269C] tribu enim Dan venire Antichristum ferunt, pro eo quod in hoc loco Dan et coluber asseritur, et mordens. Unde et non immerito, dum Israeliticus populus terram in castrorum partitione susciperet, primus Dan ad aquilonem castrametatus est (Num. II): illum scilicet significans, qui in corde suo dixerat: Sedebo in monte testamenti in lateribus aquilonis. Ascendam super altitudinem nubium, et ero similis Altissimo (Isa. XIV). De quo per prophetam ad Dan dicitur: Auditus est fremitus equorum ejus (Jer. VIII). Qui non solum coluber, sed etiam cerastes vocatur. Cerastes [(9) 1Kb] serpens dictus, eo quod in capite cornua habeat similia arietis [(10) 1Kb] . Cerasta enim Graeci cornua vocant. Sunt autem illi quadrigemina cornicula, quarum ostentatione [Col. 0269D] volatilia illicit atque sollicitat, et animalia perimit. Totum enim corpus tegit arenis, nec ullum sui indicium praebet, nisi ex ea parte qua invitatas aves vel animalia capit. Est autem flexuosus plusquam alii serpentes ita ut spinam non habere videatur. Hic ergo serpens armatus [(11) 1Kb] esse perhibetur, per quem congrue Antichristi adventus asseritur; quia contra vitam fidelium cum pestifero praedicationis morsu etiam cornibus potestatis armabitur. Sed quid Jacob dixerit audiamus: Dan coluber in via, [Col. 0270A] cerastes in semita. Quis autem nesciat semitam angustiorem esse quam viam? Erit ergo Antichristus coluber in via; quia, dum in praesentis vitae latitudinem homines ambulare provocabit, quasi parcendo eis blandietur. Sed in via mordebit, quia eos quibus libertatem sui erroris tribuet, veneno suae malitiae consumet. Erit etiam cerastes in semita; quia fideles, quos tempore suo ad coelestis praecepti angusta itinera sese constringentes invenerit, non solum callidae persuasionis impetu, sed etiam terrore potestatis premet, et quasi in angore asperitatis post beneficia fictae dulcedinis exercet [(12) 1Kb] cornua potestatis. Sequitur: Mordens, inquit, ungulas equi, ut cadat ascensor ejus retro. Quo in loco equus hunc mundum significat, qui per elationem [Col. 0270B] suam in cursu labentium temporum spumat. Et quia Antichristus extrema mundi apprehendere molietur, cerastes iste equi ungulas mordere perhibetur. Ungulas, quippe equi mordere est extrema saeculi feriendo concutere [(13) 1Kb] . Ut cadat ascensor ejus retro. Ascensor equi est, quisquis in dignitatibus hujus mundi extollitur. In faciem cadere est deposita mentis superbia in hac vita quemque suas culpas cognoscere, easque poenitudine deflere. Retro vero quo non videtur cadere, est ex hac vita peccatores repente discedere, et ad supplicia quae ducuntur, ignorare. Et quia vos, o insensati Judaei, ut dicitis pro Christo Antichristum exspectatis, bene Jacob patriarcha in voce filiorum Ecclesiae [Col. 0270C] summa cum devotione Deo Patri loquitur, dicens: Salutare tuum exspectabo, Domine. Quasi diceret: Qui ipsum perditionis filium, id est Antichristum in condemnatione multorum spiritu prophetiae edoctus venturum praenosco, non ipsum, sed Salutare tuum, o Deus Pater, id est Filium tuum quem ad redemptionem mundi missurus es, fideliter exspectabo.

Ipsum ergo et vos, o Judaei, cum Jacob patriarcha fideliter exspectate, qui jam sub Herode rege et sub Pontio Pilato praeside mundum redemit suo pretiosissimo sanguine. Ipsum indubitanter credite, mundum jam redemisse; ipsum scitote ad judicandum vivos et mortuos venturum esse. Ipse quippe est Salutare Dei, per quem Deus Pater humanum genus redemit de potestate diaboli. De ipso [Col. 0270D] quippe Psalmista gratulabundus cecinit, dicens: Bene nuntiate de die in diem Salutare Dei (Psal. XCV). De ipso etiam propheta ait: Salus nostra cito veniet, et comminuet jugum captivitatis nostrae. Christus est ergo vera salus his qui prope, scilicet Judaeis fidelibus, apostolis videlicet et evangelistis; et salus his qui longe, id est gentilibus ipsum cum Deo Patre et Spiritu sancto unum et verum Deum esse credentibus. Ipsum ergo Salutare Dei, id est Christum, o Judaei, fideliter jam venisse et mundum [Col. 0271A] redemisse credite; ipsum ad judicandum vivos et mortuos cum timore et spiritali amore exspectate; ipsum in Dei Patris dextera regnantem videre desiderate; per ipsum ad Deum Patrem recte credendo et bona operando pervenire festinate. In ipso autem perditionis filio, id est in Antichristo, quem vos exspectare dicitis, si spei vestrae anchoram posueritis, cum illo omnino peribitis. Christi ergo baptismum devota mente suscipite, ut tam ab originalibus, quam ab actualibus peccatis emundati, in electorum numero possitis computari.

Quid ad haec dicitis, o Judaei, quid respondetis, aut quid objicitis? Haec est responsio vestra simul et oppositio. Dicitis enim quod baptismus, qui intra Ecclesiam a presbyteris studiose ac reverenter [Col. 0271B] traditur, et a fidelibus summa cum devotione suscipitur, ideo a vobis non observatur, sed pro nihilo habetur, quia nec in lege a Deo praemonstratus, nec in operibus patriarcharum vel prophetarum fuerit praefiguratus. Subsequenter etiam blasphemando dicitis quod baptismus ipse baptizatorum corpora abluit, sed animarum peccata non diluit. Ad haec nos econtra vobis respondemus quod baptismus, qui intra sanctam Ecclesiam, Christo instituente atque jubente, fidelibus populis in nomine sanctae Trinitatis Patris videlicet et Filii et Spiritus sancti tribuitur, ante legem et sub lege figuris et aenigmatibus fuit praeostensus, et veraciter praesignatus. Ipsa etiam sacri baptismatis unda [Col. 0271C] baptizatis, ut vos mentimini, non est inutilis et superflua, sed, cooperante Spiritus sancti gratia, corporum sordes abluit, et peccatorum maculas diluit. Ad verissimam igitur Christianorum religionem confirmandam, et vestram, o Judaei, mendacissimam oppositionem falsificandam, ex veteri testamento sacri baptismatis evidentissimam introducemus figuram. Sacram itaque libri Exodi historiam ad memoriam reducamus, et quid Moyses in exitu filiorum Israel, Domino praecipiente, fecerit, simul audiamus.

Dixit ergo Dominus ad Moysen: Loquere filiis Israel, ut proficiscantur. Tu autem eleva virgam et extende manum tuam super mare, et divide illud, ut gradiantur filii Israel per medium sicci maris. Cumque [Col. 0271D] extendisset Moyses manum super mare, abstulit illud Dominus, flante vento vehementi et urenti tota nocte, et evertit in siccum; divisaque est aqua, et ingressi sunt filii Israel per medium sicci maris. Persequentesque Aegyptii ingressi sunt post eos, omnis equitatus Pharaonis, currus ejus et equites per medium maris (Exod. XIV). Sequentibus ergo Aegyptiis, ut dictum est, percussit Moyses virga aquas, et divisae sunt huc atque illuc, et transierunt filii Israel per medium maris Rubri. Quid hoc significabat nisi baptismum Christi sanguine consecratum [(14) 1Kb] ? Hostes vero insequentes cum rege qui a tergo moriuntur, peccata sunt praeterita, quae delentur, [Col. 0272A] et diabolus qui in spirituali baptismo suffocatur. Premunt quidem Aegyptii urgentes; instant peccata usque ad aquam sacri baptismatis. Post transitum quoque maris Rubri canticum Dei populus canit, Pharaone et Aegyptiis submersis. Spiritaliter fideles postquam de lavacro conscendunt exstinctis peccatis, hymnum in voce gratulationis emittunt, dicentes: Cantemus Domino: gloriose enim honorificatus est; equum et ascensorem projecit in mare (Exod. XV). Quod tamen melius digniusque illi dicunt, qui tympanum habent in manibus suis sicut Maria (ibid.), id est qui carnem suam crucifigunt cum vitiis et concupiscentiis (Galat. V), et mortificant membra sua, quae sunt super terram (Coloss. III).

[Col. 0272B] Interea nolo vos ignorare, o Judaei, quoniam patres vestri baptizati fuerunt in Moyse in nube et in mari, in typo et figura Jesu Christi ejusdemque baptismi. Sic enim ait B. Paulus, qui antequam in Christum crederet, Gamalielis doctoris vestri fuit discipulus (Act. XXII). Nolo vos ignorare, fratres, quoniam patres nostri omnes sub nube fuerunt, et omnes mare transierunt, et omnes baptizati sunt in nube et in mari (I Cor. X). Ac si apertius diceret: Nolo vos ignorare, id est nolo quod vos ignoretis quoniam patres vestri, tam boni quam mali, omnes sub nube fuerunt, quae eos ab aestu, et ne viderentur ab Aegyptiis protegebat; et omnes mare Rubrum, submersis hostibus, transierunt; imo et in Moyse, [Col. 0272C] id est ipso Moyse duce, omnes videlicet ut ita dicam baptizati sunt in nube et in mari. Similiter omnes manducaverunt eamdem escam quam nos; corporalem quidem alteram manducaverunt, sed spiritualem eamdem; quia illi manna, nos vero panem vitae aeternae. Biberunt etiam omnes eumdem potum quem nos; specie quidem visibili alium, sed spiritualem eumdem. Bibebant autem de petra consequente eos: ad litteram, quocunque irent. Vel bibebant de petra consequente, id est secuturam virtutem Christi significante. Nos autem veraciter et absque ulla significatione desideranter bibimus, et satiamur calice passionis Christi. Habuit ergo mare formam aquae baptismatis, nubes vero Spiritus sancti, manna panis vitae, id est corporis [Col. 0272D] Christi, potus sanguinis ejusdem Jesu Christi qui in remissionem peccatorum de ipsius latere manavit, quem omnis fidelis populus in suae salutis remedium gratantissime bibit. Ibi enim, sicut Patrum exempla docent, Aegyptius demergitur, Dei populus resurgit sancto renovatus Spiritu. Baptizavit et Joannes, ut ait B. Isidorus [(15) 1Kb] , sed non ex toto Judaice; non solum in aqua, nec tamen in spiritu, sed hoc solum addidit, quod in poenitentia baptizavit. Sic enim ait Paulus apostolus in Actibus apostolorum: Joannes baptizavit baptismo poenitentiae populum, dicens: Ut in eum qui venturus esset post ipsum, crederent, hoc est in Jesum (Act. XIX). [Col. 0273A] Cui tamen ideo datum est in aqua baptizare, ut Christus, qui in aqua et Spiritu sancto baptizaturus erat, baptismo Joannis manifestaretur in Israel; quando videlicet Spiritus sancti descensione et Patris voce Filius Dei palam cunctis praesentibus, quibus datum fuit videre, ostensus est. Coepit ergo perfectum baptisma a Jesu Christo Dei et Virginis Filio. Ipse enim baptizavit primum in Spiritu sancto, sicut et Joannes dicit: Ego quidem baptizo in aqua; medius vestrum stat quem vos nescitis (Joan. I). Ipse vos baptizabit Spiritu sancto et igni (Matth. III). Haec est perfectio baptismi. Deus est enim qui baptizat, ut qui baptizantur, possint fieri filii Dei.

Tria enim sunt genera baptismi ut ait B. Isidorus in libro De Ecclesiasticis officiis. Primus baptismus [Col. 0273B] est quo sordes peccatorum per regenerationis lavacrum abluuntur; secundus quo in sanguine suo per martyrium baptizantur, quo baptismo etiam Christus baptizatus est, ut in hoc sicut et in caeteris, formam credentibus daret. Unde ipse discipulis suis Zebedaei filiis dicebat: [(16) 1Kb] Potestis bibere calicem, quem ego bibiturus sum? (Matth. XX.) Ac si apertius diceret: Potestis baptizari baptismo, quo ego baptizandus sum? Itaque aqua et sanguis gemini sunt figura baptismatis: unum videlicet quo regeneramur ex aqua et Spiritu sancto; aliud quo consecramur sanguine proprio. Et tertius baptismus scilicet lacrymarum, qui laboriosius transigitur, sicut ille qui per singulas noctes stratum [Col. 0273C] suum lacrymis rigat (Psal. VI), qui imitatur conversionem regis Manasse (II Paralip. XXXIII), et humilitatem Ninivitarum (Jon. III), per quam misericordiam consecuti sunt.

Luce clarius, o Judaei, vobis est ostensum, quam aperte, quamque evidenter baptismus Christi ante legem, sub lege et sub gratia fuerit praefiguratus. Mare ergo, ut supra dictum est, formam aquae habuit, nubes Spiritus sancti typum gessit. Transitus itaque maris Rubri aperte baptismum Christi praefiguravit. Quare ergo, o insensati Judaei, baptismate Christi baptizari respuitis, cum manifeste patres vestros in nube et in mari baptizatos fuisse legatis? Cur ecclesiasticis sacramentis perversa mente diutius insultatis, quae, Deo disponente, verissimis [Col. 0273D] patriarcharum figuris ac prophetarum praeconiis ab initio mundi praesignata fuisse manifeste cognoscitis? Quare igitur, o gens caeca et a veritatis luce, quae Christus est, aliena, salutarem baptismum quo patres vestri in transitu maris Rubri figurate fuerunt baptizati, suscipere renuitis? In hoc ergo quod in Veteri Testamento, o Judaei, baptismo Christi praefiguratum certissime pluribus locis invenimus, vos qui illum nusquam praeostensum fuisse negatis, in vestra objectione mentitos esse apertissime comprobamus. Verax utique ratio vos per omnia falsos testes esse ostendit, quae verissimis Novi et Veteris [Col. 0274A] Testamenti auctoritatibus vos sufficienter convincit.

Si meis igitur, o Judaei, saluberrimis monitis libenter aurem praebueritis, et aequissimis consiliis meis assensum accommodaveritis, ad electorum Dei societatem indubitanter pervenietis. Jesum Christum ergo verum Deum et verum hominem esse et mundum suo pretiosissimo sanguine jam redemisse certissime credite; atque iterum ad judicandos vivos et mortuos in fine mundi venturum fore firmiter tenete. In Antichristo autem spem vestram nolite ponere, quia non est venturus, ut humanum genus feliciter redimat, sed ut illud post se infeliciter ad aeternam damnationem trahat. Nec veniet ut in se sperantes salvet, sed ut illos secum in gehennam praecipitet. Ipsum utique perditionis [Col. 0274B] filium, id est Antichristum Deus et homo Jesus, Christus spiritu oris sui interficiet, eumque illustratione adventus sui potenter destruet (II Thess. II). Sed si mihi Christiano homini, o Judaei, odio nominis Christi non vultis credere, saltem vaticinio Isaiae prophetae debetis fidem accommodare. Ipse quippe nobili genere exstitit progenitus, urbanae elegantiae praeditus, sanctitate praeclarus, Spiritu sancto repletus. Quanto igitur majoris est auctoritatis, tanto libentius ejus vaticiniis fidem accommodare debetis. Quid igitur de Christo dicat moneo ut diligenter audiatis. Percutiet, inquit, terram virga oris sui, et spiritu labiorum suorum interficiet impium (Isa. XI), ipsum [Col. 0274C] videlicet Antichristum. Illum ergo totius malignitatis inventorem Dei Virginisque Filius fortiter expugnabit et in teterrimum ignis et sulphuris stagnum sine fine cruciandum praecipitabit. Ipsum quippe Deum et hominem Jesum Christum ad redemptionem mundi venturum, et supradictum humani generis inimicum, scilicet totius iniquitatis auctorem Antichristum expugnaturum, certissime Jacob praevidebat, cum de filio suo Gad figurate loquens dicebat.

Gad accinctus praeliabitur ante eum; et ipse accingetur retrorsum (Gen. XLIX). [(17) 1Kb] Iste Gad accinctus personam Jesu Christi significabat, qui in primo adventu suae humilitatis ante adventum Antichristi praeliaturus jam occurrit accinctus gladio [Col. 0274D] verbi sui et circa femur potentissime (Psal. XLIV), quo filium a patre, filiam a matre, nurum a socru divisit. Unde ipse ait: Inimici hominis domestici ejus (Matth. X). Et de quo gladio ipse dixit: Non veni pacem mittere, sed gladium (ibid.). Quod autem ait: Ipse accingetur retrorsum; claritas ejusdem Domini nostri Jesu Christi, qua in secundo adventu ipse venturus est, ostenditur; quia cum venerit Antichristus, tunc ipse Deus et homo Jesus Christus, quasi retrorsum, id est post ejus vestigia celeri adventu progrediens, interficiet eum gladio oris sui. Nam et in hoc quod iste Gad latrunculus [Col. 0275A] interpretatur, Christum significat, qui in secundo adventu post Antichristum quasi posterior circa [(18) 1Kb] finem mundi sicut latrunculus improviso atque rapido progressu exsiliet contra apertam Antichristi oppugnationem. Hoc est quod in Evangelio [(19) 1Kb] aperte scriptum est: Dies Domini sicut fur in nocte, ita veniet (I Thess. V), Christus ergo et ante et retro praeliari contra Antichristum scribitur. Ante eum namque in occulto, id est in primo suae humilitatis adventu; retro autem post ipsius Antichristi versutam callidamque praedicationem. Et ut pro certo sciatis, o Judaei, nec omnino dubitetis, hanc prophetiam Jacob patriarchae ad Christum specialiter pertinere, quid de illo Moyses legislator dicat, moneo ut attentius audiatis.

[Col. 0275B] Benedictus, inquit, in latitudine Gad: quasi leo requievit cepitque brachium et verticem, et vidit principatum suum (Deut. XXXIII). Diligenter itaque, o Judaei, animadvertite et prudenter cognoscite quis requievit sicut leo, nisi Christus in sepulcro suo; quisve ceperit, id est humiliaverit verticem brachiumque potentum, nisi Redemptor noster, qui humiliavit superbiam excelsorum, regum videlicet et imperatorum idola pro Deo colentium, et aeriarum potestatum animas ad aeternam requiem tendentes adversari cupientium. Quis etiam vidit principatum suum, nisi ille de quo Daniel in visione sua sic ait inter caetera: Aspiciebam in visu noctis, et ecce in nubibus coeli Filius hominis veniebat, et [Col. 0275C] usque in Antiquum dierum, id est usque ad Deum Patrem coelum ascendendo, pervenit, et datum est ei regnum et honor, et omnis populus, tribus et linguae servient ei. Potestas ejus potestas aeterna, quae non auferetur, et regnum ejus quod non corrumpetur (Dan. VII). Vidit, inquit, principatum suum (Deut. XXXIII). Moyses de futuro quasi de praeterito loquitur. Ac si apertius diceret: Deus et homo Jesus Christus videt principatum suum, id est omnipotenter cum Deo Patre et Spiritu sancto illud obtinet, juste regit, moderanter disponit. De quo etiam Isaias ait: Factus est principatus super humerum ejus (Isa. IX). Habet itaque Jesus Christus, o Judaei, principatum super humerum suum, quia revera ipsum constituit Deus Pater super omnia opera [Col. 0275D] manuum suarum.

Ipsum ergo indubitanter verum Deum et verum hominem esse credite; ipsum a Deo Patre ad redemptionem mundi missum fuisse, ex Virgine matre veraciter carnem assumpsisse; propter peccata nostra misericorditer passionem mortemque suscepisse; propter justificationem nostram a mortuis resurrexisse, coelum ascendisse, et ad judicandum vivos et mortuos et saeculum per ignem iterum venturum esse. Ipse quippe est refugium miserorum, [Col. 0276A] ipse medicina infirmorum, quies laborantium, portus naufragorum, cibus currentium viatorum, satietas beatorum in coelesti patria quiescentium. Ipsum manducat peregrinus homo, ne lassetur in praesenti via; ipsum comedit angelus pleno ore, in ipso exsultans per aeterna saecula. Ipse certe qui seipsum dedit angelis ad gaudium aeternae stabilitatis, seipsum dedit hominibus ad remedium sanitatis. Corpus quippe ejusdem nostri Redemptoris omnibus illud fideliter sumentibus viaticum est salutis. Idcirco ipse panis vivus, scilicet Dominus Jesus Christus descendit in hunc mundum, ut si quis ex ipso fideliter manducaverit, non moriatur in aeternum (Joan. VI).


[Col. 0276B]
§ XX.---

Melchisedech primus sanctissimi altaris sacramenti ritum ostendit. Ex quo Christianorum sacramenta priora manifestat. Baptismi et eucharistiae excellenter sic dicta differentia ponitur. In eucharistiae sacramento humanum corpus ex Virgine natum hominibus traditur. In manna praefiguratur, longa tamen differentia inter utriusque sumptionem. Christi corpus recte viaticum appellatur; propterea Christum panem vivum, qui de coelo descendit, Jacob patriarcha benedicens filio suo Aser, manifeste praesignabat. Introducitur tandem Moyses in Dei jussione, dum petram percuteret, quae aquam emanavit, Christi figuram habuit: eum prophetatum in deserto dicitur. Subjunguntur praecepta a Christo discipulis tradita. Iterum Jacob in Joseph benedictione Christi admirabilem pulchritudinem figurat. Denique, etsi unus Deus, duo Testamenta; et unum utrumque dicitur; Novum per Moysen praefiguratur in salutifero ligno, quod aquas amaras [Col. 0276C] dulcoravit. Deus aeternus, cum quidquid congruerit tempori concesserit, non ideo mutabilis.

Ad haec vos, o Judaei, respondentes dicitis, quod incredibile videtur Dei Filium de sinu ejusdem Patris sui descendere, et ex intemerata virgine humanum corpus accipere, et illud idem sibi obedientibus populis in remissionem peccatorum tradere. Subsequenter etiam dicitis, quod corpus ex femina factum, qualiter ab hominibus accipi et manducari possit, ignoratis. Nos vero quamvis a Domino prohibitum sit sanctum canibus dare, margaritas porcis anteponere (Matth. VII); tamen quia vos intra sanctae Ecclesiae gremium desideramus esse, et ejusdem Dei et hominis Jesu Christi veram cognitionem habere, qualiter illius sanctissimum corpus fidelis [Col. 0276D] plebs in remissionem peccatorum suorum comedat, et tamen ipse Deus et homo Jesus Christus integer semper et perfectus in Dei Patris dextera permaneat, vobis, ipso donante, breviter exponemus. Nolo tamen vos ignorare, o Judaei, quod de tanto tamque profundo sacramento nullus perfecte dicere aliquid unquam potuit vel poterit. Hujus ergo sacramenti ritum, ut credimus Melchidesech primus ostendit, ubi panem et vinum Abrahae revertenti a caede quatuor regum obtulit (Gen. XIV). Ex hoc datur intelligi, [Col. 0277A] anteriora esse sacramenta Christianorum quam Judaeorum.

Moneo, vos, o Judaei, ut ea quae proposuimus diligenter audiatis; quia, si ab hac sacratissima lectione, quod absit! vacui recesseritis, ab animarum vestrarum salute longe eritis. Unde Psalmista Deo loquitur, dicens: Longe est a peccatoribus salus. Quare? videlicet: Quia justificationes tuas non exquisierunt (Psal. CXVIII). Si ergo ad animarum vestrarum salutem, o Judaei, feliciter vultis pertingere, justificationes Dei et hominis Jesu Christi, quas ipse ante omnia saecula cum Deo Patre et Spiritu sancto fieri disposuit, per patriarchas praefiguravit, per prophetas praedixit, per seipsum firmiter instituit, per apostolos omnibus quae sub coelo [Col. 0277B] sunt nationibus, manifeste praedicari jussit, omnique Ecclesiae integre custodiri mandavit; vos modis omnibus ab Ecclesiae ministris exquirite et summopere eas implere curate.

[(20) 1Kb] Volo itaque vos scire, o Judaei, quia per baptismum Christi a peccatis mundamur, et per sanctam eucharistiam, hoc est per sanctissimum ejusdem Dei et hominis Jesu Christi corpus, in bono opere confirmamur et consummamur. Baptismus igitur aestus vitiorum exstinguit, eucharistia vero spiritualiter mentem reficit. Unde et excellenter dicitur eucharistia, id est bona gratia; quia in hoc sacramento non solum est augmentum virtutis et gratiae, sed ut ait B. Ambrosius in libro Sententiarum: »Ille totus spiritaliter sumitur, qui est fons [Col. 0277C] et origo totius gratiae, cujus figura praecessit, quando Deus in deserto patribus manna pluit, qui quotidiano coeli alimento pascebantur.« De quo Psalmista ait: Panem angelorum manducabit homo (Psal. LXXVII). Sed Patres vestri, qui tunc panem illum manducaverunt, mortui sunt; iste vero panis vivus, scilicet Deus et homo Jesus Christus, qui de coelo descendit, vitam mundo tribuit. Manna illud erat e coelo, hoc autem desuper coelum. Illud manna scaturiebat vermibus in diem alterum reservatum; hoc ab omni corruptione alienum, quicunque religiose gustaverit, mortem non videbit in aeternum. Illud datum fuit antiquis post transitum maris Rubri, ubi, submersis Aegyptiis, liberati sunt Hebraei. [Col. 0277D] Hoc coeleste manna, id est corpus Christi, nonnisi renatis ex aqua et Spiritu sancto debet dari. Panis ille corporalis, o Judaei, patres vestros ad terram promissionis per desertum eduxit. Haec coelestis esca, id est corpus Christi, fideles hujus saeculi desertum transeuntes, in coelum subvehit. Unde recte corpus Christi viaticum appellatur, quia nos in via reficiens usque in patriam deducit.

Sed ut perfectius intelligere possitis, o Judaei, qualiter manna quod Deus in deserto antiquis patribus pluit, sacratissimum Christi corpus praefiguravit; illius temporis historiam si placet, ad memoriam reducamus. Locutus est Dominus ad Moysen, [Col. 0278A] dicens: Vespere comedetis carnes, et mane saturabimini panibus; scietisque, quod sim Deus vester. Factum est ergo vespere, et ascendens coturnix cooperuit castra; mane quoque ros jacuit per circuitum castrorum. Cumque operuisset superficiem terrae, apparuit in solitudine minutum, et quasi pilo tusum in similitudinem pruinae super terram. Quod cum vidissent filii Israel, dixerunt ad invicem: Manhu? Quod significat: Quid est hoc? Ignorabant enim quid esset. Quibus ait Moyses: Iste est panis quem dedit vobis Dominus ad vescendum. Hic est sermo, quem praecepit Dominus: Colligat ex eo unusquisque quantum sufficiat ad vescendum; gomor videlicet per singula capita (Exod. XVI).

Interea necesse est, ut B. Isidorus noster patronus [Col. 0278B] accedat [(21) 1Kb] , et mensuras frugum sacra lege institutas, nobis scire cupientibus dignanter ostendat. Mensurarum, inquit, pars minima coclear, quod est dimidia pars drachmae appendens siliquas novem, qui numerus triplicatus conchulam facit. Conchula drachma una et dimidia appenditur. Cyathi pondus decem drachmis adimpletur. Acetabulum quarta pars eminae est, duodecim drachmas appendens. Cotyla emina est, habens cyathos sex, quae idcirco cotyla vocatur, quia cote Graeco sermone incisio dicitur. Et emina sextari in duo aeque inciditur, et cotylatam facit. Emina autem appendit libram unam, quae geminata sextarium reddit. Sextarius vero duarum librarum est qui bis assumptus bilibris nominatur. Assumptus quater fit Graeco nomine [Col. 0278C] conix. Quinquies autem complicatus, quinarem sive gomor facit.

His breviter a B. Isidoro de mensuris frugum dictis, quid Dominus filiis Israel dicat audiamus: Colligat ex manna unusquisque quantum sufficiat ad vescendum: gomor videlicet per singula capita juxta numerum animarum vestrarum, quae habitant in tabernaculis sic colligetis. Feceruntque filii Israel ita: et collegerunt, alius plus, alius minus. Et mensi sunt ad mensuram gomor; et nec qui plus collegerat, habuit amplius; nec qui minus paraverat, reperit minus; sed singuli juxta id quod edere poterant, congregaverunt. Dixitque Moyses ad eos: Nullus relinquat ex eo in mane. Qui non audierunt eum, sed diviserunt [Col. 0278D] quidam ex eis usque mane, et scatere coepit vermibus, atque computruit. Colligebant autem singuli quantum sufficere poterat ad vescendum: cumque incaluisset sol, liquefiebat (ibid.). Dicitur de manna quod indurabatur ad ignem, et liquescebat ad solem (Sap. XVI), id est verbum divinum inferendo terrorem gehennae hominibus, induratur in cordibus eorum, in quibus liquescit promittendo dulcedinem aeternae vitae. In die vero sexta colligebant cibos duplices, id est duo gomor. Appellavitque domus Israel nomen ejus Man: quod erat quasi semen coriandri albi, gustusque ejus quasi [(22) 1Kb] similis cum melle.

Ut saepe testatus sum, o Judaei, Vetus Testamentum [Col. 0279A] non ad litteram, sed juxta mysticum sensum est intelligendum. Moneo igitur vos ut, ea quae superius libenter historice audistis, spiritaliter exposita libentius audiatis [(23) 1Kb] . Manna itaque evidenter Christum significabat, qui tanquam panis vivus de coelo descendit: quique per nubem Evangelii universo orbi pluitur, non jam murmuranti et tentanti Synagogae, sed credenti et in illo spem ponenti Ecclesiae. Hoc est autem manna indeficiens. Hic est panis coeli et verus cibus angelorum. Quod Dei Verbum corruptibiles incorruptibiliter pascit; quod ut manducaret homo, Verbum caro factum est, et habitavit in nobis (Joan. I); quo etiam qui vescuntur, spiritaliter vivunt. Nolo vos oblivioni tradere, o Judaei, quod patres vestri qui manna in deserto [Col. 0279B] manducaverunt, in eadem vasta solitudine mortui et sepulti sunt, et terram promissionis non intraverunt. Vos etiam si veterem figuram carnaliter susceperitis, et veritatem, quae Christus est, animae et cordis palato gustare contempseritis, ad terram promissionis, id est ad coelestem patriam pervenire nequaquam poteritis, sed in deserto praesentis saeculi moriemini in peccatis vestris. Hoc enim ipse Deus et homo Jesus Christus vobis ad aeternam vitam provocatis, dicebat: Patres vestri manducaverunt manna in deserto et mortui sunt (Joan. VI). Vos iterum ad cognitionem et veram fidem cohortans, aiebat: Ego sum panis vivus qui de coelo descendi (ibid.) Et: Si quis manducaverit ex hoc pane, [Col. 0279C] vivet in aeternum (ibid.). Si ergo in aeternum quaeritis vivere, ipsum Dei Virginisque Filium ore mentis et corporis fideliter percipite.

[(24) 1Kb] Non incongrue etiam per manna coelestia significantur eloquia. Unde et interpretatio ipsius nominis sic sonat. Manna enim interpretatur, quid est hoc? Cum enim audimus legem Dei in Ecclesia recitari, interrogamus doctores, dicentes: Quid est hoc? Hoc autem manna minutum erat sicut semen coriandri, et suave ad edendum. Quid igitur verbo Dei minutius, quidve subtilius aut quid dulcius et suavius eloquiis Dei, quod est super mel et favum? Sed quid est, quod sexta die duplum colligi jubetur, quod etiam in Sabbatum sufficeret? Sextus dies, ista in qua nunc vivimus, sexta mundi est aetas. In hac [Col. 0279D] ergo sexta aetate duplum refectionis cibum colligit, qui propter spem vitae aeternae verbum Dei a doctoribus audit, et bonis operibus perficit. In hac duplum recondit, qui et bene vivit, et aliis secundum possibilitatem suam misericordiam impendit. Quod reponebatur post Sabbatum, corrumpebatur. Bona quippe opera propter aeternam requiem facta in futuro saeculo permanebunt. Qui vero Domini imperio infideles erant et praeter causam Sabbati de manna post Sabbatum servabant, quod superflue reponebant, vermibus ebulliebat et computrescebat. [Col. 0280A] Sic et qui propter praesentem vitam, et pro amore saeculi hujus thesaurizant, apud gehennam vermibus qui non morientur ebullient. Quibus terribiliter comminatur Dominus, dicens: Vermes eorum non morientur, et ignis eorum non exstinguetur (Isa. LXVI). Isti sunt vermes quos generat avaritia, et caeca divitiarum cupiditas. His etiam vermibus cruciabuntur illi qui habent divitias, et videntes fratres suos necessitatem habere claudunt viscera sua ab eis (I Joan. III). Sed et is qui post susceptum verbum Dei peccat, efficitur ei ipsum verbum Dei vermis, qui ejus semper conscientiam fodiat, et arcana pectoris rodat. Quanquam et vermis per similitudinem sit ipse Christus, ipso dicente: Ego sum vermis et non homo (Psal. XXI). Sicut ipse est [Col. 0280B] aliis in ruinam et aliis in resurrectionem (Luc. II); ita et ipse in manna fidelibus quidem dulcedo mellis, infidelibus autem vermis efficitur. Panis ergo ille corporalis, o Judaei, ut supradictum est, populum antiquum ad terram promissionis per desertum eduxit. Haec esca coelestis, scilicet Christus fideles hujus saeculi desertum transeuntes in coelum subvehit. Recte itaque viaticum dicitur, quia nos in via praesentis saeculi reficit, et ad pascua semper virentia perducit. Ergo sicut in mari Rubro figura baptismi praecessit, sic et in manna glorificatio Dominici corporis ostenditur. Volo vos scire, o Judaei, quod haec duo sacramenta tunc demonstrata fuerunt, quando de latere Christi sanguis et aqua profluxerunt [Col. 0280C] (Joan. XIX), quia ipse per sanguinem redemptionis et aquam baptismatis in se credentes a diabolo et a peccato redimere venit, sicut Israelitas per sanguinem agni paschalis ab exterminatore, et per aquam maris ab Aegyptiis liberavit. Satis quippe rationabiliter ostensum est vobis, o inimici veritatis Judaei, quam evidenter illud manna antiquis patribus in deserto de coelo ministratum, Jesum Christum redemptorem humani generis praefiguraverit, et qualiter seipsum fidelibus populis ipse Deus et homo ad manducandum dederit, quamque perfecte eos in praesenti et in futura vita ex seipso reficit. Ipse quoque, ut dictum est, in se sperantes pascit per fidem, ne deficiant in praesenti via; et ipse omnes sanctos reficit per speciem [Col. 0280D] in coelesti patria. Mentitos itaque vos in vestra objectione certissime esse comprobamus, qui illum in tota veteris testamenti serie nec praefiguratum fuisse asseritis, nec illius corpus saluti fidelium proficere posse, ad vestrae damnationis augmentum, dicere ausi estis.

Ipsum utique panem vivum qui de coelo descendit, scilicet Jesum Christum Jacob patriarcha manifeste praefigurabat, cum Aser filio suo benedicens, dicebat: Aser panis pinguis, delicias regibus praestabit (Gen. XLIX). Ad nostram itaque fidem, o Judaei, [Col. 0281A] ex omni parte roborandam, ac vestram omnino mendacissimam assertionem frustrandam moneo, ut tanti patriarchae praedictam sententiam spiritaliter expositam diligenter audiatis [(25) 1Kb] . Aser igitur iste cujus nomine divitiae significantur, Christum verum Deum et verum hominem aperte praefiguravit, cujus altitudo sapientiae et scientiae incomprehensibilis est; et tamen cum dives esset, pauper voluit fieri pro nobis. Cujus panis pinguis factus est, caro scilicet ejus, qui est Sancta sanctorum, quam si quis decenter manducaverit, non morietur in aeternum. Iste etiam delicias praebet regibus, illis videlicet, qui sensus proprios bene regunt, qui etiam dominantur vitiorum suorum, qui corpora sua castigant, et servituti subjiciunt. Tandem itaque, [Col. 0281B] o Judaei, diuturnam incredulitatis amentiam deponite, et Christum verum Deum et verum hominem esse, atque ad redemptionem mundi a Deo Patre missum fuisse certissime credite. Ipse est enim, ut supra diximus, refectio fidelium. Ipse satietas supernorum civium, ipse indeficiens fons omnium bonorum. Per ipsum omnes recte credentes a peccatorum sordibus purgantur. Ab ipso in bonis operibus proficientes, ut magis magisque proficiant, adjuvantur, ex ipso jam in coelo consistentes insatiabiliter satiantur. Quid ad haec dicitis, o Judaei, quid objicitis, vel quid respondetis? Si enim Jesum Christum cum Deo Patre et Spiritu sancto unum et verum Deum esse credideritis, ad [Col. 0281C] animarum vestrarum salutem procul dubio pertingere poteritis. Si vero de illius divinitate, qua Deo Patri aequalis et consubstantialis est, vel de ejus humanitate, quam ex incorrupta Virgine sine peccato assumpsit, qua crucem ascendit, antiquum hostem expugnavit, humanum genus redemit, dubitatis, non ad vitam sed ad aeternam mortem tenditis. Nunc ergo vellem scire cujus voluntatis vel cujus fidei estis. Ad haec vos, o Judaei, respondentes pertinaciter dicitis, quod Christus nondum venit, nec suae passionis sanguine humanum genus redemit, nec baptismatis aqua illud a peccatis lavit. Nos vero vobis econtra respondemus, quod Dei Filius ab initio mundi se venturum et proprio sanguine humanum genus redempturum atque a peccatis [Col. 0281D] unda sacri baptismatis loturum figuris et aenigmatibus patriarcharum praeostendit, vaticiniis prophetarum praedixit; statuto autem a Deo Patre, et completo tempore per seipsum carne indutum complevit, per apostolos jam impleta esse universo mundo praedicavit. Ut ergo vera esse quae dicimus non dubitetis, et in mendacissima assertione vestra victos vos esse certissime cognoscatis, praeclarissimam veteris testamenti figuram introducemus, quam ut diligenter audiatis vos monemus.

Dixit itaque Dominus ad Moysen: Antecede populum, et sume tecum de senioribus Israel; et virgam qua percussisti fluvium, tolle in manu tua et vade. [Col. 0282A] Et ego stabo coram te ibi super Petram Horeb; percutiesque terram, et exibit ex ea aqua, ut bibat populus. Percussit ergo Moyses petram coram filiis Israel, et egressae sunt aquae largissimae, ita ut populus biberet et jumenta ejus (Exod. XVII). [(26) 1Kb] Ne igitur vacui recedatis, o Judaei, ab hac sacra lectione; ad ea quae dicuntur studiose aures apponite. Petra percussa, quae aquam emanavit, procul dubio Christi figuram habuit, ex cujus pectore in cruce aperto cuncta sanctae Ecclesiae sacramenta profluxerunt. Ad quem, velut virga, lignum passionis accessit ut emanaret in se credentibus gratiam aeternae salutis. Percussa enim petra ex se fontem emisit, percussus in cruce Christus salvari desiderantibus, lavacri gratiam et donum sancti Spiritus effudit. Petram [Col. 0282B] enim istam figuram Christi habuisse probat Apostolus, cum dicit: Bibebant autem de spirituali, consequente eos petra; petra autem erat Christus (I Cor. X). Quod autem sitiens populus aquam, murmuravit adversus Moysen, et propterea jubet Deus, ut ostenderet ei petram unde biberet: quid significabat, nisi quia cum Christianus populus legit Vetus Testamentum, murmurat adversus Moysen, eo quod sibi displiceant carnalia praecepta ad litteram scripta? Ostendit ergo Moyses jussione Dei populo Christiano petram, quae Christus est, et adducit eum ad ipsum ut ex eo bibat, et sitim suam reficiat. Ipse quippe Moyses Spiritu sancto edoctus Judaeis atque gentilibus [Col. 0282C] veritatem, quae Christus est, invenire desiderantibus, petram scilicet eumdem Deum et hominem Jesum Christum ostendit, cum in deserto filiis Israel terribiliter protestatus sit, dicens: Prophetam suscitabit vobis Dominus Deus vester de fratribus vestris, hoc est de tribu Juda, tanquam me, ipsum audietis juxta omnia quaecunque locutus fuerit vobis (Deut. XVIII). Et adjecit: Omnis qui non audierit prophetam illum exterminabitur de populo suo (Exod. XXX). Quia igitur ab initio mundi Deus Pater verissimis figuris ac terribilibus signis dilectissimum Filium suum nasciturum et pro humani generis salute passurum praeostendit, aperte vos, Judaei, qui ipsum ejus Filium negatis in vestra assertione mentitos esse convincit. Si ergo ad animarum vestrarum [Col. 0282D] salutem pertingere vultis, secundum supradictum Moysi consilium, ipsum Dei et Virginis Filium audite juxta omnia quae ipse suis praecepit discipulis. Si illum fideliter non audieritis, hoc est si illi obedientes in omnibus non fueritis, de electorum societate peribitis. Forte nobis, o Judaei, interrogantes dicitis: Quae sunt praecepta, quae Christus dedit suis discipulis? Haec vero ad Patrem ascendens inter alia mandavit eis: Euntes, docete omnes gentes, baptizantes eos in nomine Patris et Filii et Spiritus sancti (Matth. XXVIII). Et iterum: Qui crediderit et baptizatus fuerit, salvus erit; qui vere non crediderit, condemnabitur (Marc. XVI). Alibi [Col. 0283A] etiam ipse coelestis Magister cum Nicodemo loquens eumque plenarie catholicam fidem docens, inter alias testatus est, dicens: Nisi quis renatus fuerit ex aqua et Spiritu sancto, non potest videre regnum Dei (Joan. VIII). Quid lucidius, quid apertius, quidve clarius, o insensati Judaei, audire vultis? Aperte quippe ratio docet, quia nisi ex aqua et Spiritu sancto, juxta praeceptum ejusdem Dei et hominis Jesu Christi renati fueritis, regnum Dei introire minime poteritis. Si enim veraciter Jesum Christum cum Deo Patre et Spiritu sancto unum et verum Deum esse credideritis, et in ejusdem sanctae Trinitatis nomine baptizati fueritis, ad animarum vestrarum salutem pertingere poteritis. Si vero credere renueritis, ab electorum Dei societate [Col. 0283B] omnino peribitis. Ad hoc itaque Deus Pater prophetam illum, scilicet Christum, suscitavit de fratribus vestris, ut illum audiretis in omnibus, hoc est ut illi per omnia obedientes essetis. Si ergo illum non audieritis, id est si baptismum ab eo institutum, et caetera ecclesiasticae religionis sacramenta non susceperitis, de coetu sanctorum ejus peribitis; quia pactum quod per illum Deus Pater ante omnia saecula firmiter statuit, irritum fecistis. Si autem illius praecepta servaveritis, a damnatione perpetua liberi eritis. Ipsum itaque, o Judaei, verum Deum et verum hominem esse credite, ipsius praecepta summopere servare studete, ipsum ad redemptionem mundi a Deo Patre missum fuisse [Col. 0283C] indubitanter credite. Ipsum quanto amplius patres vestri per passionem crucis et mortem carnis de superficie terrae voluerunt delere, tanto magis illum Deus Pater in fide et cognitione gentium fecit crescere. Judaeorum malitia ipsum frumenti granum morti tradidit, sed Deus Pater illum resuscitans cum multarum animarum fructu ad se redire fecit. Ipsum quippe Deum et hominem Jesum Christum a Judaeis quidem reprobatum, a Deo Patre electum et honorificatum, a gentibus vero summa cum reverentia et honore susceptum, Jacob patriarcha Spiritu sancto edoctus praefigurabat, cum Joseph filium suum benedicens, aiebat (Gen. XLIX):

Filius accrescens Joseph, filius accrescens [(27) 1Kb] . Haec prophetia post passionem Domini paternae vocis [Col. 0283D] imaginem tenuit, qua redeunti [(28) 1Kb] in coelum post victoriam Christum Pater alloquitur, dicens: Filius accrescens Joseph, filius accrescens, utique in gentibus; quia, cum ob incredulitatem Synagogae populum reliquisset, sanctam Ecclesiam ex omnibus gentibus elegit, eamque per universum mundum multiplicavit et ampliavit. Quod et David praecinit, dicens: Reminiscentur et convertentur ad Dominum omnes fines terrae (Psal. XXI). Filius, inquit, accrescens, et decorus aspectu. Christi enim pulchritudo omnium superat pulchritudinem, juxta quod de illo in Psalmis legitur: [Col. 0284A] Speciosus forma prae filiis hominum, diffusa est gratia in labiis tuis (Psal. XLIV). Sequitur: Filiae discurrerunt super murum. Ac si apertius diceret: Gentes Ecclesiae, quae crediderunt in Christum, super soliditatem fidei, quasi super murum amore pulchritudinis Christi accensae discurrunt, ut ipsum verum Ecclesiae sponsum per contemplationem aspiciant, et osculo charitatis illi copulentur et adhaereant. Audite, o infelices Judaei, quam perspicue Jacob patriarcha Christum pro humani generis redemptione passurum praenuntiabat, dicens: Objurgati sunt eum fratres ejus: de futuro enim quasi de jam praeterito loquitur. Ac si apertius de Christo sub persona Joseph filii sui loqueretur, dicens: Objurgati sunt Christo fratres ejus, scilicet principes [Col. 0284B] sacerdotum cum Scribis et Pharisaeis, quando falsis testimoniis atque opprobriis sine causa illi injuriati sunt, dicentes: De bono opere non lapidamus te, sed de blasphemia: quia tu homo cum sis, facis te ipsum Deum (Joan. X). [(29) 1Kb] Homo quippe erat verus, qui hominum infirmitates propriis manibus tangens curabat, eorumque miseriis pie compatiens, lacrymas fundebat. Verus utique Deus existens, mortuos suscitabat, et cogitationes hominum aperte videbat. Verus homo erat, quem homines audire et videre poterant. Verus Deus in forma hominis latebat, cui ab ipsa conceptione sancti angeli ministrabant. Uno eodemque tempore secundum divinitatem in coelo sanctos angelos regebat, et in [Col. 0284C] terra idem Deus homo factus pauperibus evangelizabat (Matth. XI). Ipse cum Deo Patre ante omnia saecula cuncta disponens, antiquis patribus carnalia praecepta, quasi parvulis lac, dedit; ipse, praefinito tempore, humanam sine peccato naturam suscipiens, omnibus per orbem nationibus spiritalia mandata, quasi perfectioribus viris solidum cibum tribuit. Ipse quippe Hebraico populo veteris testamenti caeremonias custodire mandavit; ipse ad perfectionem vitae gentiles longe lateque per universum orbem a bonis operibus vagantes et verum Deum ignorantes, per sacri fontis uterum renovavit, eosque ad coelestia desideranda provocans, per apostolos suos spiritaliter vivere docuit. Dei ergo et Virginis Filius vetus testamentum Hebraico populo [Col. 0284D] tribuit, et Ecclesiae filiis, ut perfectius digniusque viverent, novum summopere custodire mandavit. Quid igitur ad haec dicitis, o Judaei, quid respondetis, vel quid opponitis? Haec est responsio vestra. Dicitis enim, quod unus est Deus, qui unum testamentum dedit antiquis patribus. Sicut enim non sunt duo dii, sed unus et verus Deus est, qui omnia ex nihilo creavit, ita non duo testamenta, sed unum testamentum filiis Abrahae custodire mandatum. Ad haec nos e diverso respondemus quod indubitanter unus est Deus in coelo et in terra, qui ex nihilo creavit omnia. Pater enim et Filius [Col. 0285A] et Spiritus sanctus unus est et verus Deus. In essentia quoque est unus et in personis trinus. Ipse itaque, qui Abrahae ejusque semini figurativa praecepta antiquitus dedit, ipse novissimis temporibus gentilem populum misericorditer ad cognitionem sui per dilectissimum Filium suum traxit. Ille qui antiquis patribus legales caeremonias implere mandavit, ipse idem per consubstantialem et coaeternum sibi Filium ad suscipienda evangelicae institutionis sacramenta tempore gratiae gentiles vocavit. Igitur omnipotens qui omnia juste disponit, novum testamentum veteri testamento praeposuit, et Ecclesiae filios perfectius vivere docuit. Non utique venit legem solvere, sed implere (Matth. V). [(30) 1Kb] Volo vos scire, o Judaei, quod vetus testamentum [Col. 0285B] ideo dicitur, quia, veniente novo, carnalia ejus praecepta cessarunt. De quo egregius doctor Paulus meminit, dicens: Vetera transierunt; et ecce facta sunt nova (II Cor. V). Unde et B. Joannes evangelista ait: Charissimi, mandatum novum scribo vobis, quod est verum in ipso, id est in Christo, et in vobis quoniam tenebrae, id est umbratilia et carnalia veteris Testamenti praecepta transierunt, et lumen verum jam lucet (I Joan. II), scilicet novum testamentum, quod ex aqua et Spiritu sancto renati renovantur in agnitione, et totius sanctae Trinitatis fide. Testamentum autem novum ideo nuncupatur, quia sese fideliter recipientes, et secundum se viventes in sancta et spirituali conversatione [Col. 0285C] innovat. Non enim illud discunt, ut ait B. Isidorus, nisi homines renovati ex primi hominis vetustate per gratiam et pertinentes ad ipsum novum testamentum, quod est regnum coelorum. Novum itaque testamentum, ut dictum est, o Judaei, per Jesum Christum Deus Pater veteri testamento praetulit, quia ipse Deus et homo Jesus Christus non solvere, sed legem implere venit (Matth. V.) Ut ergo quae dicimus, o Judaei, vera esse non dubitetis, quam perspicue illum novum testamentum, quod vos superba mente respuistis, Deus omnipotens per Moysen praefiguraverit monemus ut diligenter audiatis.

Egressus est ergo Moyses et omnes filii Israel de mari Rubro, ambulaveruntque tribus diebus per solitudinem [Col. 0285D] et non inveniebant aquam. Et venerunt in Marath [(31) 1Kb] , et non poterant bibere aquas de Marath, eo quod essent amarae. Et murmuravit populus contra Moysen, dicens: Quid bibemus? At ille clamavit ad Dominum, qui ostendit ei lignum. Quod cum Moyses misisset in aquas, statim in dulcedinem conversae sunt (Exod. XV). Audistis, o Judaei, simplicem libri Exodi historiam; vos moneo ut iterum illam audiatis spiritaliter expositam. Saepe testatus sum vobis quod Vetus Testamentum non ad litteram, sed spiritaliter est intelligendum. In hoc igitur quod murmurans populus siti ad amaras aquas [Col. 0286A] venit, et tamen sitim suam prae nimia amaritudine minime satiavit, aperte datur intelligi, quod vetus testamentum antiquis patribus sine fide Christi ad consequenda aeternae beatitudinis praemia sufficere non potuit. Sicut nos illum credimus jam venisse et mundum redemisse, ita illi credebant eum esse ventum et humanum genus redempturum. Misit ergo Moyses lignum jussione Domini in amaras aquas et factae sunt dulces. Quid ergo per amaras aquas, nisi occidens littera designatur? et quid per lignum, nisi crux passionis Christi praeostenditur? [(32) 1Kb] Intelligimus ergo, amaras aquas occidentis litterae, et legis figuram habere: quibus si mittatur confessio crucis, et passionis Dominicae sacramentum conjungatur, efficitur aqua mirae suavitatis, [Col. 0286B] id est amaritudo litterae convertitur in dulcedinem spiritalis intelligentiae. Unde scriptum est: Constituit Dominus populo legem et judicia, et tentavit eum, utrum timeret illum, an non? (Exod. XV). Hoc itaque loco advertite, o Judaei, quod antiquis patribus ad tentationem atque ad probationem data fuit lex, utrum Deum timerent et diligerent? Unde ipse legislator Moyses ait filiis Israel: Tentat vos Dominus Deus noster ut sciat, si diligitis eum (Deut. XIII). Si enim data esset lex quae posset vivificare, vel ad videndam omnipotentis Dei faciem intromittere, vere ex lege esset justitia. Sed conclusit Scriptura legis omnia sub peccato, ut promissio non ex justificatione legis, sed ex fide Jesu Christi daretur credentibus [Col. 0286C] (Galat. III). Quod etiam B. Paulus testatur, dicens: Ex operibus legis non justificabitur omnis caro in conspectu Dei (Rom. III). Quod etiam ipse Dominus per Isaiam prophetam affirmat, dicens: Solemnitates neomenias et sabbata vestra odivit anima mea (Isa. I). Et iterum: Sanguinem arietum taurorum et hircorum nolui (ibid.). Alio quoque sensu, quod aquae nimiae amaritudinis ligno in se suscepto, dulces sunt [(33) 1Kb] ; significabat amaritudinem gentium per lignum crucis Christi in usum dulcedinis quandoque esse vertendam. Sciendum autem juxta superiorem sensum, quod primo ductus est populus ad aquas salsas atque amaras; et ligno a Domino monstrato et in aquas misso, jamque earum dulcedine refectus, postea ductus [Col. 0286D] est ad duodecim fontes. Primo enim ductus est Israel ad litteram legis, in qua quousque permansit, a duritia cordis et caecitate mentis recedere non potuit; spiritalem videlicet intelligentiam non habuit [(34) 1Kb] . Cum vero per lignum vitae aqua, id est littera dulcis fuerit effecta, lex videlicet intelligi spiritualiter coeperit, tunc de veteri testamento, o Judaei, venitur ad novum, et venitur ad duodecim fontes, id est ad duodecim apostolos, quos sacra Scriptura fontes commemorat. Ibi et arbores requiruntur septuaginta palmarum a fidelibus; quia non solum duodecim apostoli fidem Christi praedicaverunt, [Col. 0287A] sed et alii septuaginta duo discipuli missi ad praedicandum verbum Dei feruntur, per quos palmas victoriae Christi mundus cognosceret. Siquidem et isti duodecim fontes septuaginta palmarum arbores irrigantes, apostolicam gratiam praefigurabant, ut per septiformem Spiritus sancti donum legis Decalogus impleretur. Audistis, o Judaei, quam evidenter Deus omnipotens per amaras aquas vetus testamentum praemonstravit, et per salutiferum lignum, quo earumdem aquarum amaritudinem mysterio Moysi dulcoravit, novum testamentum praefiguraverit. Per aquas quippe amaras futuram legis austeritatem praesignabat; et per medicinalis ligni suavitatem crucis Christi beneficium praeostendebat. In hoc ergo quod Moyses [Col. 0287B] populum ad aquas amaras duxit, et, jubente Domino simul et cooperante, earum amaritudinem per tactum ligni in dulcedinem convertit, aperte praemonstrabat, quod, praeclara Christi superveniente doctrina, carnales legis institutiones et amaritudo occidentis litterae convertendae essent et commutandae in dulcedinem spiritalis intelligentiae. Christo itaque pro redemptione humani generis in cruce passo, vetus testamentum carnaliter cessavit, quia quod deerat legi; ipse per novum testamentum spiritaliter implevit.

Interea nolo vos ignorare, o Judaei, quod Deus omnipotens qui omnia continet et regit, quid cuique congruerit tempori magna quadam distributione [Col. 0287C] concesserit: sicut in lege nuptias imperavit, in novo autem testamento castitatem laudavit, maxillamque percutienti praebere alteram jussit (Matth. V). Et illa pro tempore rudi fragilique populo, scilicet Hebraico; ista perfectiori, id est Christiano: utrique tamen pro tempore sua quaeque convenientia commendans; et tamen pro ista mutatione, ut ait magnus doctor Isidorus [(35) 1Kb] , non est credendus Deus mutabilis, sed potius inde admirabilis praedicandus; quia manens incommutabilis, quid cuique, ut dictum est, tempori commodum fuit, magna cum distributione concessit. Sub veteri testamento minoris culpae erant peccata, quia in eo non ipsa veritas, sed umbra veritatis aderat. Nam in testamento novo, ut ait B. Isidorus noster [Col. 0287D] patronus [(36) 1Kb] , praeceptis altioribus manifesta quaedam, quae in illo populo umbrae veritatis deservierant, deserenda nobis praecipiuntur. Ibi enim conjunctio multarum uxorum, et retributio injuriae permissa sunt, nec nocebant. In novo autem testamento gravi animadversione damnantur, qui ea admittunt. O Judaei, audite quae dico, audite quae moneo, auscultate quae pro vestrarum animarum salute vobis suadeo. Audistis quod Deus omnipotens vetus testamentum antiquis patribus custodire mandaverit; audistis etiam quod idem vetus aperte novum testamentum praefiguraverit, ejusque umbra fuerit. Novum igitur testamentum veteri testamento [Col. 0288A] praetulit, dum carnales legis caeremonias abolevit, et spiritualia sancti Evangelii sacramenta usque in finem mundi firmiter observare praecepit. Quia vos itaque, o Judaei, charitate cogente, intra electorum numerum esse desidero, idcirco vobis salubriter consulo, ut carnalia legis praecepta respuatis, et spirituales novi testamenti institutiones diligenter observare festinetis. Si enim secundum carnales veteris testamenti caeremonias vixeritis, omnino peribitis; si vero sacratissima sancti Evangelii mandata custodire studueritis, ad electorum Dei sortem pertinere poteritis. Quid ergo ad haec dicitis, o Judaei, quid respondetis, vel quid iterum objicitis? Aperte cognoscitis, quod omnes superstitiosas assertiones vestras sanctarum Scripturarum [Col. 0288B] verissimis auctoritatibus rationabiliter evacuavimus, insuper et catholicae fidei fundamentum quod est Christus, spiritaliter sufficienterque vobis exposuimus.



§ XXI.---

Judaeos gloriantes de legis receptione pariter et de vocis auditu et tonitru, sicut in visione montis fumantis non haec ad litteram, sed ea spiritualiter intelligere debere, et adimplere admonet. Quibus Spiritus sancti datio, apostolorum dispositio praefiguratur. Subjungit deinde quo ordine Decalogi praecepta fuere, et quonammodo tria prima Trinitatis cognitionem et dilectionem ostendunt, alia denique septem secundae tabulae proximi dilectionem. Insinuat praeceptorum pulchram allegoricam expositionem: et quae illis praeceptis prohibentur, et unde duabus tabulis scripta exstitere. Praeterea adducit Augustinum circa plagarum [Col. 0288C] Aegypti praeceptorumque oppositionem; et quo sensu intelligi debet littera occidit, spiritus vivificat (II Cor. III): et quonam pacto Evangelii littera a legis littera distet, ostendit; ita et quo pacto Judaeorum duritia lapideis tabulis praesignatur. Ex Exodi dictis praefigurat Christum verum Deum humanam carnem sumpsisse. Subjungit multiplicem causam, unde aeternus Pater unigenitum Filium voluit passionem crucis subire, et eum flagellari, ligari permisit; et quare crucis patibulo, et non capitis abscisione. Quam pulchre erigit cordis oculos ad intelligendum crucis sanctissimae longitudinem, latitudinem et profundum. Deinde docet Judaeos quonammodo sanctissimae Trinitatis mysterium cum unitatis essentia credere debeant, et ex verbis Exodi figurat.

Si ergo catholicam fidem mente prompta omnique dubietate postposita, suscipere vultis, omnipotenti [Col. 0288D] deo omnium bonorum largitori gratias referimus. Si vero in aliquo adhuc dubitatis, vel aliqua objicere vultis, hoc ipsum indicate nobis. Haec est responsio vestra, o Judaei, simul et objectio. Dicitis enim quod specialiter prae omnibus populis qui sub coelo sunt, legem digito Dei scriptam accepistis, et ejusdem omnipotentis Dei loquentis vocem audire meruistis; voces, tonitrua, fulgura, clangorem buccinae perstrepentem, montemque fumantem aspexistis; ideoque non spiritaliter sed ad litteram ut sonat, ipsam legem observare vultis. Ad haec nos econtra respondentes dicimus, quod lex bona est et sancta, si spiritualiter [Col. 0289A] intelligatur, et ligitime impleatur. Sed jam post passionem Christi, qui illam carnaliter observaverit, ad suae animae salutem pervenire non poterit. Mystice itaque est intelligenda et juxta spiritualem sensum opere implenda. Moneo igitur vos, o rebelles et increduli, ut diligenter audiatis, qualiter legem intelligere debeatis, quam vos digito Dei scriptam accepisse jactatis.

[(37) 1Kb] Celebraverunt ergo filii Israel pascha in Aegypto, veneruntque in montem Sinai, et quinquagesimo die post immolationem agni, acceperunt legem scriptam digito Dei per manum Moysi. Sicut ergo quinquagesima die post peractum pascha data est lex Moysi, ita et quinquagesima die post passionem Domini, qua pascha illud praefigurabatur, [Col. 0289B] datus Spiritus sanctus Paracletus a Christo promissus descendit super apostolos et super eos qui cum ipsis erant in civitate Hierosolyma, centum scilicet viginti viros Mosaicae aetatis numero constitutos in varietate linguarum et, dispersis ubique discipulis, totus evangelica praedicatione mundus impletus est. Aspicit iterum illuc cunctus populus voces, et lampades montemque fumantem tonitrua, et fulgura, clangoremque buccinae perstrepentem. Quid ista spiritaliter significent, o Judaei, moneo ut solerter audiatis. In vocibus namque et tonitruis clamor praedicationis apostolorum caeterorumque discipulorum Christi intelligitur. In lampadibus vero claritas miraculorum signatur. In sono autem buccinae fortis praedicatio sanctorum. [Col. 0289C] Quae omnia in adventu sancti Spiritus completa sunt, quando omnes discipuli Christi, in varietate linguarum, praeceptis, miraculis et signis intonuerunt. Interpretatur autem Sinai rubus, quod significat Ecclesiam, in qua Dominus Moysi loquitur. Quod autem legem daturus Dominus, in igne fumoque descendit, significabat quod claritate suae ostensionis fideles illuminat, et infidelium oculos per ipsorum fumum vitiorum obscurat, juxta illud quod ipse ait: Ego in hunc mundum veni, ut qui non vident videant, et qui vident caeci fiant (Joan. IX) Quod vero in caligine dicitur videri, hoc significabat quod impii, qui terrena sapiunt, caligine malitiae, eo descendente, id est in humilitate nascente, [Col. 0289D] non cognoverunt. Si ergo, ut praediximus, o Judaei, ad animarum vestrarum salutem cupitis pervenire, Testamentum vetus, ut praediximus, non ad litteram sed spiritualiter intelligere studete: firmiter etiam credite coaeternum Deo Patri Verbum pro humani generis salute de Virgine matre carnem assumpsisse, discipulos elegisse, et in eadem carne crucem subiisse, mortem gustasse, tertia die a mortuis resurrexisse, post quadraginta dies, videntibus atque admirantibus discipulis, coelum in magna gloria ascendisse, quinquagesimo die post resurrectionem suam Spiritum sanctum a Patre et a se procedentem eisdem discipulis misisse, eosque [Col. 0290A] diversa linguarum genera divinitus docuisse, et per eos universum mundum evangelica doctrina replesse. Lex itaque, o Judaei, in monte data per quam Deus rudi populo cognitionem sui dedit, Spiritus sancti descensionem super apostolos significavit, per quem omnes gentes spirituali doctrina irrigavit. Sed jam qualiter omnipotens Deus ipsam de qua loquimur legem antiquis patribus dederit, eamque in duabus tabulis distribuerit, aut quo ordine illam dare coeperit, vel qualiter intelligenda sint, o Judaei, simul videamus.

[(38) 1Kb] Habet namque Decalogus decem praecepta, quae sic sunt distributa, ut tria quae sunt in prima tabula, pertineant ad Deum, scilicet ad cognitionem et dilectionem Trinitatis; septem vero quae [Col. 0290B] sunt in secunda tabula, ad dilectionem proximi. Quod ergo sit primum mandatum in prima, audiamus. Non habebis, inquit, deos alienos; nec facies tibi sculptile, neque omnem similitudinem (Exod. XX). Haec Origenes dicit duo esse mandata; sed Augustinus unum hoc ipsum esse quod dixerat non habebis deos alienos, perfectius explicat, cum prohibet coli figmentum, scilicet idolum vel similitudinem alicujus rei. Ac si apertius omnipotens Deus, qualiter ab hominibus credi deberet, insinuaret dicens: Audi Israel: Dominus Deus tuus, Deus unus [(39) 1Kb] . Utique ut hoc audientes unum Deum Patrem colamus, et in multos fictos deos fornicationem nostram non effundamus. Hoc loco nobis [Col. 0290C] objicitis, o Judaei, quod, sicut omnipotens Deus una est et simplex essentia, ita est una persona. Nos autem e diverso respondentes, divinam essentiam non unam personam, sed veraciter tres esse personas indubitanter asserimus. Una est essentia Patris et Filii et Spiritus sancti; sed tres personae sunt Pater et Filius et Spiritus sanctus; et hi tres unus et verus Deus sunt. Per hanc itaque vestram oppositionem, o Judaei, qua nos vincere putastis, per hanc eamdem divinitus instructi vos superare cupimus. Dicat itaque omnipotens Deus: Primum praeceptum primae tabulae, Dominus, inquit, Deus tuus, Deus unus est. Hoc ad Deum Patrem pertinet in quo, ut ait magister Petrus in Sententiis, est unitas et auctoritas. In ipso enim Filius et Spiritus [Col. 0290D] sanctus aeternaliter manent. Secundum praeceptum est. Non assumes nomen Dei tui in vanum (Exod. XX). Quod est ad litteram dicere: Non jurabis nomen Dei tui pro nihilo. Secundum ergo praeceptum ad Filium pertinet dum dicit: Non assumes nomen Domini Dei tui in vanum, id est non aestimes creaturam esse Jesum Christum Dei Filium; quoniam omnis creatura vanitati subjecta est (Rom. VIII), sed crede eum aequalem Deo Patri, Deum de Deo, Verbum verum apud Deum Patrem, per quod facta sunt omnia ex nihilo. Tertium vero praeceptum est: Memento ut diem Sabbati sanctifices (Exod. XX), Ubi secundum litteram praecipitur Sabbati observatio; [Col. 0291A] allegorice vero intelligitur, memento ut requiem et hic a vitiis observes, et in futuro in Dei contemplatione illum exspectes. Tertium ergo praeceptum ad Spiritum sanctum pertinet, cujus dono requies nobis sempiterna promittitur. Nam quia Spiritus sanctus septiformis dicitur, propterea septimum diem sanctificavit Dominus. In aliis enim diebus operum non est nominata sanctificatio, nisi in Sabbato ubi dicitur: Requievit Deus ab omni opere suo (Gen. XXII). Proinde igitur hoc mandatum pertinet ad Spiritum sanctum, tam propter nomen sanctificationis, quam etiam propter aeternam requiem ad donum Spiritus sancti pertinentem. Superius enim dicitur: Memento ut diem Sabbati sanctifices. Et iterum: Sex diebus operaberis et [Col. 0291B] facies omnia opera tua. Septimus dies Sabbati Domini Dei tui est: non facies in eo omne opus (Exod. XX) [(40) 1Kb] . In sex operum diebus sex millium annorum operatio designatur, in septimo vero beata coelestis regni requies praeostenditur. Hoc loco attendite, o Judaei, quia per hoc quod jam post passionem Christi carnaliter Sabbatum observatis, non Deum vobis reconciliatis, sed potius offenditis, ipso terribiliter per prophetam vobis protestante ac dicente: Neomenias et Sabbata vestra odivit anima mea (Isa. I). Quid igitur prodest, o inimici veritatis Judaei, illa Sabbata observare, quae Deus se dicit odisse? Illud ergo Sabbatum est sanctificatum, et observantibus proficuum, Deoque acceptum, ubi post [Col. 0291C] bona vitae hujus opera requies nobis dabitur aeterna. Ideoque quidquid boni in praesenti saeculo agimus, si propter futuri saeculi requiem illud facimus, veraciter Sabbatum observamus.

Manifeste quippe, o infelices Judaei, qui divinam essentiam tres personas esse negatis, ipsa lex, quae digito Dei perhibetur scripta vos in vestra assertione falsos testes esse convincit, dum supradicta primae tabulae tria praecepta ad Patrem et Filium et Spiritum sanctum singillatim pertinere dicit. Cum enim dicit: Dominus Deus tuus, Deus unus est, personam Patris, ex quo omnia et in quo omnia consistunt, aperte ostendit. Cum vero ait: Non assumes nomen Dei in vanum, personam Filii Dei notavit, per quem Deus Pater omnia ex nihilo creavit. Cum autem [Col. 0291D] subjunxit: Memento ut diem Sabbati sanctifices, personam sancti Spiritus praemonstravit, per quem cunctis fidelibus aeterna dabitur requies: non quod Spiritus sanctus sine Patre et Filio hoc operetur [(41) 1Kb] . Accepit utique Ecclesia hoc donum, videlicet ut in Spiritu sancto fiat remissio peccatorum: quam remissionem cum sine dubio tota Trinitas faciat, proprie tamen ad Spiritum sanctum dicitur pertinere; quia, ut ait B. Paulus, ipse est Spiritus adoptionis filiorum (Rom. VIII). Ipse quippe est Patris et Filii amor, et connexio vel communitas; ideoque [Col. 0292A] justificatio nostra et requies si saepius attribuitur. Haec sunt itaque, ut praediximus, tria mandata primae tabulae ad sanctissimam Trinitatem, quae veraciter unus Deus est pertinentia. Et primum quidem, quod est de uno Deo colendo pertinet ad Patrem, in quo est unitas vel auctoritas; secundum ad Filium, in quo est aequalitas; tertium ad Spiritum sanctum, in quo est utriusque communitas.

Apertissime itaque, o Judaei, lex in monte Sinai antiquis patribus data vos in vestra mendacissima disputatione superat, dum omnipotentem Deum in personis trinum, et in essentia unum colendum esse praedicat. Tres igitur personae sunt Pater et Filius et Spiritus sanctus, et non una; sed Patris et Filii et Spiritus sancti una est divinitas aequalis [Col. 0292B] gloria et majestas coaeterna. Vobis itaque testificor, o Judaei, qui divinam essentiam tres personas esse negatis, quia si in hac vestrae incredulitatis malitia remanseritis, de electorum numero peribitis. Credite ergo sanctam et individuam Trinitatem, Patrem videlicet et Filium et Spiritum sanctum unum et verum esse Deum, omnia regentem, omnia continentem, omnia circumplectentem, qui antiquis patribus legem dedit, et novissimis temporibus per eumdem dilectissimum Filium suum sanctam Ecclesiam ex Judaeis et gentibus elegit, eique evangelica praecepta servanda tradidit. Jam itaque post passionem et resurrectionem Christi, o Judaei, legem carnaliter observare nolite, sed spiritualiter [Col. 0292C] illam intelligere, et opere implere curate, ut veterem hominem exuentes, et novum Christum Dei Virginisque Filium induentes (Ephes. IV), Christianorum collegio mereamini sociari.

Sed jam quid lex de septem reliquis secundae tabulae praeceptis dicat, audiamus. Primum secundae tabulae praeceptum est: Honora patrem tuum et matrem tuam, ut sis longaevus super terram (Exod. XX), scilicet viventium [(42) 1Kb] . Jubentur ergo in hoc praecepto filii honorare parentes, neque contumeliosos existere, sed officio pietatis debitam illis reverentiam praestare. Nam qui parentibus honorem deferre non novit, cui reverentiam vel obsequium pietatis exhibebit? aut quomodo diligere extraneos poterit qui suos odit? Secundum praeceptum [Col. 0292D] est secundae tabulae: Non occides. Jam saepe vobis intimavimus, o Judaei, quod legis praecepta ad litteram sunt legenda, sed spiritualiter intelligenda. Dicitur ergo non occides: ubi secundum litteram actus homicidii prohibetur; secundum spiritualem vero intelligentiam voluntas etiam occidendi. Huic mandato secundum litteram fit superadditio in Evangelio; quia littera Evangelii exprimitur, quod legis littera non exprimebatur. Evangelii littera exprimit intelligentiam spiritualem, scilicet quam spirituales habent, et secundum quam spiritualiter vivunt. [Col. 0293A] Littera legis sensum carnalem, id est quem carnales habent, et secundum quem carnaliter vivunt, cui facta est superadditio. Tertium mandatum secundae tabulae est: Non maechaberis, id est ne cuilibet miscearis, excepto foedere matrimonii. Aperte enim totum intelligitur. Nomine igitur moechiae omnis illicitus concubitus illorumque membrorum non legitimus usus prohibitus debet intelligi. Specialiter tamen adulterium facit, qui praeter suam uxorem ad alienam accedit. Quartum praeceptum secundae tabulae est: Non furtum facies, ubi sacrilegium et rapina omnis prohibetur. Non enim rapinam permisit, qui furtum prohibuit; sed furti nomine bene intelligi voluit omnem illicitam usurpationem alienae rei. Sciendum praeterea quia sacrilegium [Col. 0293B] tribus modis committitur; quando scilicet vel sacrum de sacro, vel non sacrum de sacro, vel sacrum de non sacro aufertur. Sacrum vero dicitur quidquid mancipatum est cultui divino, ut ecclesia vel res ecclesiae. Hic etiam usura prohibetur, quae sub rapina continetur. Unde ait B. Hieronymus: »Usuras quaerere vel fraudare aut rapere nihil interest. Commoda fratri tuo et accipe quod dedisti, nihilque superfluum quaeras, quia superabundantia in usura computatur.«---»Est enim usura,« ut ait B. Augustinus, »cum quis plus exigit in qualibet re, quam acceperat.« Unde iterum ait B. Hieronymus: »Putant aliqui tantum esse usuram in pecunia; sed intelligant usuram vocari superabundantiam, [Col. 0293C] veluti si in hieme demus decem modios, et in messe quindecim recipiamus.« Si vero quaeritur de filiis Israel, qui, Domino jubente, ab Aegyptiis petierunt vasa argentea et aurea et vestes pretiosas, et asportaverunt, utrum furtum commiserunt? dicimus eos qui ideo illud, ut Domino jubenti parerent, fecerunt, non fecerunt [(43) 1Kb] furtum nec omnino peccasse. Unde ait B. Augustinus: »Israelitae non fecerunt furtum, sed Deo jubenti mysterium [(44) 1Kb] praebuerunt.« Hoc enim Deus jussit, qui legem dedit. Sicut minister judicis sine peccato occidit quem lex praecipit; sed si id sponte faciat, homicida est etiam si eum occidat quem a judice occidendum scit, sic Hebraei, qui ex cupiditate magis quam ex Domini praecepto Aegyptios deceperunt, sine dubio [Col. 0293D] peccaverunt. Qui autem non ex malitia rapacitatis, sed ex sola Domini jussione simpliciter hoc perpetraverunt, minime peccaverunt. Quintum praeceptum secundae tabulae est: Non loqueris contra proximum tuum falsum testimonium: ubi crimen mendacii et perjurii prohibetur. Solet autem quaeri utrum prohibitum sit omne mendacium? Quidam dicunt illud tantum prohiberi quod obest, et non prodest ei cui dicitur. Tale enim non est adversus proximum,

[(45) 1Kb] Sciendum est tamen tria esse genera mendaciorum. [Col. 0294A] Sunt enim mendacia quaedam pro salute vel commodo alicujus, non malitia sed benignitate dicta, qualiter obstetrices mentitae sunt (Exod. I), et Raab meretrix (Josue II) Est et aliud mendacii genus quod fit joco, quod non fallit audientes. Scit enim cui dicitur, causa joci dici. Et haec duo genera mendaciorum non sunt sine culpa, sed non cum magna. Unde inter caetera ait Hispaniarum doctor Isidorus [(46) 1Kb] : »Nullum justum mendacium.« Et iterum: »Nec ut praestes,« inquit, »mentiri studeas.« Perfectis quippe viris mentiri non convenit, nec etiam pro temporali vita alicujus, ne pro alterius corpore animam suam occidant. Licet autem eis aliquando verum tacere, ut si quis non vult hominem ad mortem prodere verum taceat; [Col. 0294B] sed nunquam falsum dicat. Tertium vero genus mendacii est quod homo ex malignitate et duplicitate animi profert.

Sextum praeceptum secundae tabulae est [(47) 1Kb] : Non concupisces domum proximi tui; nec desiderabis uxorem ejus. Qui enim rem proximi sui concupiscit, animam suam venalem facit, testante Salomone, qui ait: Nihil scelestius [(48) 1Kb] quam amare pecunias. Hic enim animam suam venalem facit; quoniam in vita sua projicit intima sua (Eccli. X). [(49) 1Kb] Nam plerisque tanta in rebus alienis est cupiditas, ut etiam homicidia perpetrare non vereantur, sicut Achab qui pro unius vineae cupiditate Naboth fecit interficere (II Reg. XXI). Nec desiderabis, inquit, uxorem ejus. [Col. 0294C] Qui igitur alienam uxorem concupiscit contra legis praeceptum facit. Quamvis illam corpore non tangat, sed solo visu desideret, jam tamen in Deum peccat, qui dixit: Non desiderabis uxorem proximi tui. Qui enim viderit mulierem ad concupiscendum eam, jam moechatus est illam in corde suo (Matth. V). Qui alterius uxorem concupiscit pro certo sciat, quod Deus fornicatores et adulteros judicabit, scilicet condemnabit. Quod si tu qui ad uxorem alterius impudenter accedere desideras, quod dicimus vilipendendum putas, quid Paulus apostolus adulterius et fornicatoribus terribiliter minatus sit, moneo ut patienter audias. Neque adulteri, neque fornicatores, nec masculorum concubitores regnum Dei possidebunt (I Cor. VI). O quam parva est illiciti concubitus hora, qua [Col. 0294D] perditur vita aeterna! Quam rogo salutem affert corpori quodve lucrum, quod animam ducit ad tartarum? Qui ergo caste et pie vixerit, cum electis Dei sine fine gaudebit. Septimum praeceptum secundae tabulae est: Non concupisces rem proximi tui; videlicet non servum, non ancillam, non bovem, non asinum, non agrum, nec omnia quae illius sunt. Nunquam satiari novit cupiditas; semper enim avara est, quantoque magis acquirit, tanto amplius quaerit [(50) 1Kb] . Homo cupidus non solum desiderio augendi pecunias excruciatur, sed etiam metu amittendi eas afficitur. [Col. 0295A] Plerique etiam potentes cupiditatis rabie inflammati non solum res mobiles suorum civium concupiscunt, verum etiam comprovinciales suos, quos possunt, de confiniis suis expellunt, nec secum eos habitare permittunt. Quibus recte per Isaiam prophetam dicitur: Vae qui conjungitis domum ad domum, et agrum agro copulatis usque ad terminum loci! Nunquid vos soli habitatis in medio terrae? (Isa. V). Tales quippe homines cum de hoc saeculo educuntur infernus solet suscipere ad illorum damnationem. Quod idem propheta subsequenter denuntiat, dicens: Propterea dilatavit infernus animam suam, et aperuit os suum absque ullo termino; et descendent fortes ejus ac sublimes gloriosique ejus ad eum (ibid.) Nec mirum si morientes inferni ignibus [Col. 0295B] deputentur, qui viventes flammam cupiditatis suae non exstinxerunt. »Qui ergo desiderio cupiditatis suae, ut ait B. Isidorus, exaestuant, flatu diabolicae inspirationis uruntur. Accendit enim diabolus mentem Evae superbia, ut de ligno vetito manducaret. Accendit Cain mentem invidia, ut fratrem occideret. Accendit Salomonem luxuriae fascibus, ut per amorem libidinis idola adoraret. Accendit regis Achab animum cupiditate, ut homicidium avaritiae adnecteret. His ergo inspirationibus diabolus corda hominum occultis depravat cupiditatibus.« Quid itaque, fratres charissimi, inter haec dicimus? Inopes quoque nascimur in hac vita, inopes recessuri sumus ab hac vita. Si ergo bona mundi hujus peritura [Col. 0295C] credimus, cur peritura tanto amore diligimus? Omnia igitur quae nobiscum diutius permanere non possunt, a nobis omnino vilipendenda sunt.

Haec itaque supradicta decem praecepta in paucis verbis Deus constituit, saxeis tabulis digito suo scripsit, eoque per manum Moysi ad cognitionem sui et dilectionem proximi, filiis Israel dedit, in quibus qualiter a fidelibus credi debeat, manifestissime ostendit [(51) 1Kb] . Primum namque praeceptum prohibet superstitionem idolorum; secundum errorem stultorum hominum nomen Dei in vanum assumentium; tertium amorem saeculi exstinguit, et ab illicitis actibus cessare praecipit; quartum impietatem contradicit; quintum fornicationem expellit; sextum crudelitatem [(52) 1Kb] interdicit; septimum [Col. 0295D] rapacitatem repellit; octavum falsitatem avertit; nonum adulterium excludit; decimum alienam rem non esse concupiscendam dicit. Cur autem in duabus tabulis scripta est lex, nisi aut propter testamenta duo significanda, vel propter illa duo praecepta dilectionis Dei et proximi, in quibus tota lex pendet et prophetae? (Matth. XXII.) Haec enim in singulis tabulis scripta sunt: in una enim tria Dei praecepta pertinentia ad charitatem, in alia vero septem pertinentia ad proximi societatem.

[Col. 0296A] Praeterea volo vos scire, o Judaei, quod sicut decem plagis percutiuntur Aegyptii, sic decem praeceptis conscribuntur tabulae, quibus reguntur populi Dei. B ergo Augustinus sanctarum Scripturarum interpres subtilissimus, de decem plagis Aegypti et de decem praeceptis legis quomodo unicuique unumquodque adversando opponatur quasi medicamentum vulneri, quid dicat audiamus [(53) 1Kb] . »Primum praeceptum, inquit, de uno Deo est sicut in lege scribitur [(54) 1Kb] : Audi Israel: Dominus Deus tuus Deus unus est (Deut. VI). Prima plaga est aqua versa in sanguinem (Exod. VII), contra primum praeceptum primae tabulae. Deum unum a quo omnia sunt, per aquam intellige, ex qua generantur universa. Justo enim Dei judicio factum est, ut de illo flumine sanguinem [Col. 0296B] biberent, in quo Hebraeorum parvulos necare consueverant. Secundum praeceptum est: Non accipias [(55) 1Kb] nomen Dei tui in vanum. Nomen Dei veritas est sicut ipse ait: Ego sum veritas (Joan. XIV). Huic secundo praecepto opponitur secunda plaga, ranarum abundantia (Exod. VIII), quibus intelliguntur haeretici et philosophi, qui ratione carentes, tantum contra veritatem vanitatem et clamorem retinentes in ignorantia infidelitatis quasi ranae in luctuosis paludibus vocem garrulam habentes. Tertium praeceptum est: Memento sanctificare diem Sabbati: quae sanctificatio est virtutibus vacare, et a vitiis abstinere. Unde: Vacate et videte, quoniam ego sum Deus (Psal. XLV). Huic praecepto contrario opponitur plaga ciniphicum [Col. 0296C] (Exod VIII), de limo terrae natae muscae minutissimae, inordinate volantes, in oculos irruentes, non permittentes hominem quiescere, dum abeunt et irruunt, dum expulsae iterum redeunt. Quales istae muscae, tales sunt inquieti homines, qui Sabbatum observare, id est operibus bonis studere, lectioni et orationi insistere nolunt (I Tim. IV). Tene ergo praeceptum, cave plagam. Quartum praeceptum est: Honora patrem tuum et matrem tuam, quod quidem humanum est [(56) 1Kb] . Contraria plaga est musca canina quae Graece vocatur cynomyia, quia caninum est parentes quae se genuerunt non cognoscere, et eis beneficia non exhibere. Quintum praeceptum est [(57) 1Kb] : Non moechaberis. Quinta plaga mors in pecora (Exod. IX). Omnis enim qui aut uxore propria [Col. 0296D] intemperate, excepto filiorum desiderio utitur, aut certe, quod gravissimum est crimen, uxori aut filiae alienae vel ancillae [(58) 1Kb] victus cupidate luxuriae, tanquam amisso homine erit pecus; non conversus in formam, sed in similitudinem et in sensum pecoris, non intelligens David dicentem: Nolite fieri sicut equus et mulus, quibus non est intellectus (Psal. XXXI). Et iterum: Homo cum in honore esset non intellexit, comparatus est jumentis insipientibus, et similis factus est illis (Psal. XLVIII). Sextum praeceptum est: [Col. 0297A] Non occides. Sexta plaga pustulae in corpore et vesicae turgentes et scaturientes (Exod. IX), incendia scilicet vulnerum de favilla fornacis. Ardent enim ira, superbia et invidia. Si possemus [(59) 1Kb] videre animas homicidarum, sine dubio plus plangeremus quam putrescentia vulnera ulcerum [(60) 1Kb] Septimum praeceptum est: Non furaberis. Septima plaga est grando in fructibus (ibid.). Nemo enim injustum lucrum sine injusto damno facit: ubi lucrum, ibi damnum. Ergo qui suo desiderio forinsecus furantur, justo Dei judicio intrinsecus grandinantur. Octavum praeceptum est: Falsum testimonium non dices. Octava plaga est locusta (Exod. X), animal dente nocivum. Quid enim vult falsus testis, nisi nocere mordendo et consumere mentiendo? Unde Apostolus [Col. 0297B] [(61) 1Kb] : Sic mordeatis et comedatis invicem, ne ab invicem consumamini (Galat. V), Nonum praeceptum est: Uxorem proximi tui non concupisces. Nona plaga densae tenebrae (Exod. X). Nihil enim sic dolet in corde patientis, quam si uxor illius appetatur: et haec sunt ei densae tenebrae [(62) 1Kb] . (Econtra nihil tam placitum est ei, qui ea abutitur.) Decimum praeceptum est: Non concupisces rem proximi tui. Huic praecepto contraria est plaga decima, scilicet mors primogenitorum (Exod. XII). Inter res quas habent homines, primogenitum est charius: quod merito amittit, qui rem proximi sui fraude subtrahere cupit. Verbi gratia: Vis aut speras haeres alicujus fieri, velles eum protinus mori; si ipse filios habeat, [Col. 0297C] velles eos deleri. Quare merito primogenitorum morte puniris. Sed illud molestum est, ne per hanc occultam et injustam concupiscentiam perdas primogenita cordis tui, quod est fides. Omnia opera tua bona filii tui sunt spirituales, sed inter istos fides est primogenita. Quisquis rem alienam occulte cupit internam fidem primogenitam perdit. Nemo enim bene operatur, nisi praecessit fides.«

Hucusque, o Judaei, legem a Domino in decem praeceptis distributam, per Moysen antiquis patribus datam, juxta litteram primum vobis descripsimus, consequenter illam ad animarum vestrarum utilitatem allegorice exposuimus, ut jam post passionem et resurrectionem Christi non eam Judaice velitis observare, sed spiritualiter custodire. Pro certo habeatis [Col. 0297D] nec omnino dubitetis, quia post novi institutionem testamenti quicunque legem caeremonialiter observat, jam non est legis factor, sed praevaricator. Lex itaque, ut superius dictum est, o Judaei, non ad litteram, sed spiritualiter est intelligenda, et juxta evangelicae institutionis regulam opere implenda. [Col. 0298A] Littera enim occidit, spiritus autem vivificat (II Cor. III). Hoc loco respondentes dicitis, o Judaei, litteram legis sanctam esse et bonam, et ab omnipotenti Deo dignissime ad gubernationem populi distributam, ac per hoc non ad occidendum, sed ad vivicandum [(63) 1Kb] animas fuisse datam. Dicitis etiam vos scire velle, quae sit littera occidens, vel qualiter occidat. Paulus ergo Christi apostolus, ex gente vestra genitus, et ad Gamalielis optimatis vestri pedes nutritus (Act. XXII), sed, divina praestante miseratione, in errore vestro non relictus, dignanter accedat, et quae sit occidens littera, aperte ostendat. Dic, sancte Paule, contribulibus tuis, qui sunt ex semine Abrahae, pro quibus in Actibus apostolorum dolebas, et quibus quod Dei zelum haberent, [Col. 0298B] sed non secundum scientiam, testimonium perhibebas; dic quae sit littera occidens, quaeve gratia vivificans? [(64) 1Kb] Littera, inquit, occidens, Decalogus legis est; qui tamen non dicitur littera occidens, eo quod mala sit lex; sed quia prohibens peccatum, auget concupiscentiam, et addit praevaricationem, nisi hominem liberaverit divina gratia. Quae gratia non sic abundabat in lege, ut modo abundat in Evangelio. Lex ergo bona est, et tamen sine gratia occidit, quia jubet quod sine gratia impleri non potest. Quia ergo gratia deerat, littera occidens erat. Distat etiam Evangelii littera a legis littera, quia in eis diversa sunt promissa. Ibi hoc est in lege terrena promittebantur, in Evangelio autem coelestia promittuntur. Diversa etiam in lege et in Evangelio sunt [Col. 0298C] sacramenta; quia illa tantum futura significabant, haec divinam indubitanter gratiam conferunt. Praecepta etiam in eis sunt diversa, scilicet quantum ad caeremonialia, non quantum ad moralia. Nam quantum ad moralia sunt eadem, sed plenius in Evangelio continentur.

Audistis, o Judaei, decem chordas psalterii, id est decem praecepta legis evangelicis institutionibus spiritualiter concordantia utrique sexui imposita: quae novi et veteris testamenti chordae charitatis manu sunt tangendae, quatenus vitiorum belluae exstinguantur, et virtutum insignia in fidelium cordibus nutriantur. Indubitanter igitur credere debetis, o perfidi Judaei, decem praecepta legis novum [Col. 0298D] testamentum praefigurasse, eique spiritualiter intellecta et mystice exposita concordasse. Verissimis itaque legis et prophetarum rationibus mentitos vos in vestra assertione probamus esse, qui novum testamentum nec in sanctis Scripturis praeostensum, nec a Deo institutum asseritis fuisse. O [Col. 0299A] infelices Judaei et tardi corde ad credendum ea, quae de Christo sancti patriarchae praefiguraverunt, prophetae praedixerunt, apostoli jam completa esse clarius luce ostenderunt! Nescitis, quia Deus omnipotens hanc vestrae incredulitatis futuram duritiam praeostendebat, quando legem non in tabulis ligneis, nec in charta, sed in tabulis lapideis scribebat? [(65) 1Kb] Ideo igitur tabulae legis lapideae fuerunt, quia lapideum cor vestrum praesignaverunt. Per lapidum ergo duritiam et insensibilitatem, durae vestrae mentis intelligitur stoliditas, de qua Dominus per Ezechielem prophetam vobis dicit: Auferam vobis cor lapideum, et dabo vobis cor carneum (Ezech. XI). In adventu quippe suo Redemptor humani generis Jesus Christus quibusdam filiis Israel cor lapideum [Col. 0299B] abstulit, apostolis videlicet et evangelistis caeterisque suis discipulis duritiam incredulitatis emollivit, eisque cor carneum, id est intelligibile cor dedit, ad hoc scilicet ut seipsum a Deo Patre venisse, mundum per crucem redemisse, a mortuis resurrexisse, coelum ascendisse, et in dextera Dei Patris consedere, indubitanter crederent. Cor itaque lapideum pro duritia incredulitatis ponitur, cor autem carneum pro spirituali intelligentia in hoc loco accipitur. Ac si apertius diceret: Auferam a vobis cor lapideum, hoc est insensibilitatem durae et incredulae mentis; et dabo vobis cor carneum, id est intelligibile et capax spiritualis doctrinae. Unde etiam Apostolus ait: Christi doctrina non est [Col. 0299C] in tabulis lapideis scripta, sed in tabulis cordis carnalium (II Cor. III), id est rationalem intelligentiam habentium. Nec enim hae carnales tabulae volunt, ut carnaliter sapiamus, sed quia in comparatione lapidis, qui sine sensu est, caro sentit; idcirco per cor carneum significatum est cor intelligens.

Duritiam igitur, o Judaei, diuturnae incredulitatis a cordibus vestris jam expellite; Jesum Christum verum Deum et verum hominem esse credite, ut ab eo lumen verae intelligentiae mereamini percipere. Potens est enim Deus, ut ait B. Joannes Baptista, de lapidibus istis suscitare filios Abrahae (Matth. III). Jam post Christi passionem et resurrectionem, non qui filii carnis Abrahae, sed qui sunt filii fidei Abrahae, ipsi computantur in ejus semine. Potens [Col. 0299D] est ergo Deus de lapidibus istis suscitare filios Abrahae, potestatem scilicet habet convertendi lapidea corda vestra in mollitiem fidei et charitatis suae, ut ab aeterna incredulitatis morte suscitati, recte credendo in ipso, qui est vera vita, semper possitis vivere et computari inter filios non dico carnis sed fidei Abrahae. Si enim fidem Abrahae tenetis, vere filii Abrahae estis. Si autem fide Abrahae filii non estis, a benedictione seminis illius extranei estis. In semine quoque illius quod est Christus, benedicentur omnes gentes (Gen. XII). Si ergo fidem Abrahae non tenetis, non Abrahae sed Cham filii Noe qui maledictionem promeruit, filii estis. Abraham quippe [Col. 0300A] sanctae Trinitatis primus cultor exstitit, dum quasi tres angelos in specie trium virorum vidit, et unum Deum adoravit. Si igitur filios Abrahae vos dicitis esse, et post hanc vitam in sinu illius suspiratis requiescere, sanctae Trinitatis fidem, quam usque in hodiernam diem pertinaciter negatis, firmiter tenete, Patrem videlicet et Filium et Spiritum sanctum unum et verum Deum esse credite.

Quid ad haec dicitis, o Judaei, quid respondetis, aut quid objicitis. Nunquid adhuc de Christo quod verus Deus et verus homo sit dubitatis? Nunquid in perfidia incredulitatis perseverare disponitis? Vellem tamen scire cujus fidei estis. Haec est responsio vestra, o Judaei, simul et oppositio. Dicitis quod Christum nullatenus unum Deum esse potestis [Col. 0300B] credere, nec a Deo Patre ad redemptionem mundi missum fuisse, nec in tota veteris testamenti serie praefiguratum fuisse. Falsum utique objicitis, falsum proponitis, o Judaei, et in vestra assertione plane mentimini. Ab initio enim mundi Deus et homo Jesus Christus patriarcharum figuris et aenigmatibus fuit praeostensus; prophetarum praesagiis evidentissime praenuntiatus; ad ultimum vero et sanctorum apostolorum ejus praeconiis exhibitus, et cunctis quae sub coelo sunt nationibus aperte monstratus. Indubitanter ergo Deus Pater dilectissimum Filium suum ubique coaequalem et coaeternum per intemeratae virginis Mariae uterum in hunc mundum misit, et humanum genus per eum [Col. 0300C] sibi reconciliavit. Ad hoc nimirum ipse Deus et homo Jesus Christus in odorem suavitatis seipsum in cruce Deo Patri obtulit, ut humanum genus, id est sanctam Ecclesiam de antiqui hostis imperio redimeret, et eidem Deo Patri regnum acquireret. Per ipsum quippe sancta Ecclesia Deo Patri acceptabiles oblationes offert, per ipsum Deus Pater ad se pie clamantibus et vere poenitentibus veniam misericorditer praebet. Ipse enim mediator Dei et hominum homo Jesus Christus, qui pro mundi redemptione ex Virgine matre verum sine peccato accepit corpus, quo, ut dictum est, Deo Patri humanum reconciliavit genus. Ut ergo vos, o Judaei, in vestra objectione mentitos esse apertissime comprobemus, qualiter illum Deus Pater in hunc [Col. 0300D] mundum venturum et humanam carnem pro salute hominum suscepturum praefiguraverit ex historia libri Exodi proferamus.

Cum enim Deus dixisset filiis Israel: Deos aureos nec deos argenteos facietis vobis, continuo subjunxit: Altare de terra facietis mihi, et offeretis super illud holocausta et pacifica vestra (Exod. XX) [(66) 1Kb] . Altare de terra Deo facere, est antiquum populum mediatoris Dei et hominis Jesu Christi incarnationem fideliter exspectare, et per ipsum pietatis hostias Deo Patri offerre. Nos etiam sanctae Ecclesiae filii altare de terra Deo tunc facimus, quando Incarnationis ejusdem mediatoris Dei et hominis [Col. 0301A] Jesu Christi fide solidati, per ipsum oblatum munus Deo Patri offerimus. Si ergo, ut dictum est, pedes nostros Dominicae Incarnationis fide solidamus, acceptabiles Deo Patri hostias per Jesum Christum spiritualiter immolamus. Quid iterum Deus omnipotens filiis Israel, imo etiam omnibus sanctae Ecclesiae filiis dicat audiamus. Quod si altare lapideum feceris mihi, non aedificabis illud de sectis lapidibus; si enim levaveritis cultrum super eos, polluentur (ibid.) [(67) 1Kb] . Secti lapides hi sunt, qui unitatem pacis dividunt, seque ipsos dividunt charitate fraterna per odium et schismata. Hos quippe in corpore suo non recipit Christus, cujus corporis figuram altaris illius constructio obumbrabat. Isti vero non secti lapides ex quibus altare construi jubetur, [Col. 0301B] hi sunt qui fidei morisque unitate solidantur, quibus ait B. Petrus apostolus: Vos tanquam lapides vivi superaedificamini domos spirituales, sacerdotium sanctum offerre [(68) 1Kb] spirituales hostias, acceptabiles Deo per Jesum Christum (I Petr. II). His quoque non est injectum ferrum, quia incorrupti sunt; et jacula maligni, id est hostis antiqui ignita non receperunt. Hi tales unum altare faciunt unitate fidei et concordia charitatis. Cognoscite igitur, o Judaei, vos in vestra assertione mentitos esse, qui Deum et hominem Jesum Christum, nec verum Dei Filium, nec in veteri testamento dicitis fuisse praefiguratum. Sine dubio itaque Deus Pater sicut per os sanctorum prophetarum ab initio saeculi [Col. 0301C] promisit, dilectissimum Filium suum ad redemptionem mundi misit, per illius passionem et crucem Ecclesiam sanctam de imperio inimici redemit, post resurrectionem vero gloria et honore illum coronavit; in dextera sua exaltavit, eumque super omnia opera manuum suarum constituit.

Hoc loco quaestionem facientes, o Judaei, nobis dicitis: Quare Deus Pater Jesum Christum Filium suum voluit passionem crucis subire, cum solo verbo universum mundum posset redimere? Nos vero respondentes dicimus, quod idcirco Deus omnipotens, per crucem voluit Jesum Christum Filium suum redimere humanum genus, quia qui per lignum concupiscentiae [(69) 1Kb] in Adam percussi fueramus, [Col. 0301D] per ligni crucis mysterium vulneribus serpentino dente nobis inflictis sanaremur. Innumeras igitur gratias eidem Deo et homini Jesu Christo debemus referre, qui voluntate Dei Patris proprio suae passionis sanguine nos dignatus est redimere, et quasi Agnus innocens totius mundi peccata per crucem devicta morte tollere. Vos dicitis, o Judaei, quod Deus nequaquam ab hominibus unquam potuit comprehendi, nec cruci affigi, vel pro hominibus mori. Nos autem vestrae infelicitati atque incredulitati plurimum condolentes, et catholicae fidei regulam vos scire volentes, ad haec breviter [Col. 0302A] vobis dicimus respondentes. Deus quoque nullatenus potest comprehendi vel mori ut dicitis, quia incomprehensibilis est et immortalis. Jesus Christus autem verus Deus est et verus homo, et secundum humanitatem comprehendi et mori potuit, secundum divinitatem vero incomprehensibilis atque immortalis permanet cum Deo Patre et Spiritu sancto. Unde Hispaniarum doctor Isidorus in libro I De ecclesiasticis officiis, cap. 30, ait: »Injuriam crucis non pertulit divinitatis Christi substantia, sed sola suscepta humanitatis natura. Passionem Christi corpus sustinuit, divinitas vero illius exsors injuriae fuit.«

Adhuc de Christi divinitate, o Judaei, dubitantes nobis ad haec hujusmodi opponitis, dicentes: Si [Col. 0302B] Christus cum Deo Patre unus et verus Deus est, et cum eo, ut vos Christiani asseritis, omnia quaecunque vult potest, quare seipsum ab hominibus comprehendi, ligari, flagellari, crucifigi, vulnerari, mori et sepeliri permisit? Ad haec nos econtra vobis respondentes dicimus, quod Dei Virginisque Filius, cum veraciter cum Deo Patre et Spiritu sancto omnia possit, tribus tamen ex causis seipsum pro humani generis redemptione humiliter passioni subdidit et pie mori voluit [(70) 1Kb] . Prima itaque causa fuit, ut Christus pro reatu mundi redemptio [(71) 1Kb] daretur, et hostis antiquus velut hamo crucis caperetur, scilicet sibi ut quos absorbuerat evomeret; et praedam quam tenebat amitteret, non [Col. 0302C] potentia victus sed justitia, non dominatione sed ratione. Secunda causa exstitit, ut secuturis hominibus vitae magisterium praeberet. Ascendit enim crucem, ut nobis passionis et resurrectionis praeberet exemplum. Passionis ad confirmandam patientiam; resurrectionis ad excitandam in se credentium spem. videlicet ut duas vitas nobis ostenderet in carne; unam laboriosam in praesenti saeculo, alteram beatam in futuro; laboriosam quam tolerare, beatam quam sperare debeamus. Tertia vero causa fuit susceptae crucis, ut superba et inflata sapientia hujus saeculi per crucis stultam, ut putatur praedicationem [(72) 1Kb] sicut, ut ait B. Paulus, pateret id quod stultum Dei est quantum sit hominibus sapientius; et quod infirmum Dei est, [Col. 0302D] quantum sit fortius tota hominum fortitudine (I Cor. I).

Aperte vobis ostensum est, o Judaei, quibus de causis Deus et homo Jesus Christus ut humanum genus de diaboli imperio liberaret, voluit seipsum misericorditer passioni subjicere et crucem ascendere, cum solo voluntatis suae nutu illud posset redimere. Non enim passus est invitus, sed spontaneus; nec quasi potentia superatus a Judaeis, sed, clementia illum vincente, gratis. Hoc loco, o inimici veritatis Judaei, quasi salutiferam Jesu Christi Redemptoris mundi passionem contemnendo ejusque [Col. 0303A] gloriosissimae crucis triumphum vilipendendo, nos interrogatis, dicentes: Quare Christus vester potius mori voluit in cruce, quam capitis abscissione vel qualibet alia morte? Cur etiam illius cruci tantam reverentiam exhibetis, vel quod inde lucrum vos consecuturos putatis? Quamvis ista, o Judaei, non recta intentione sed perversa mente a nobis quaeratis; quid tamen, Deo donante, ad utilitatem fidelium respondeamus, monemus ut diligenter audiatis. Ideo Christus subire voluit crucis tormentum, ut in se credentibus tolerandi adversa daret documentum, et patientiae praeberet exemplum. Idcirco etiam omnis populus Christianus sanctissimae cruci illius magnam reverentiam impendit, quia in ea ipse qui vere est salus mundi, pependit. Unde propheta [Col. 0303B] ait: Salus nostra cito veniet, et comminuet jugum captivitatis nostrae. Merito ergo eidem vivificae cruci magnam reverentiam exhibemus, quia Deum et hominem Jesum Christum in ipsa suppliciter adoramus, et ipsam in Christo cum omni devotione veneramur. Me ergo charitate cogente, vos moneo, o Judaei, ut ad intelligendum quae sit latitudo, longitudo, altitudo et profundum sanctissimae crucis, oculos cordis pura devotione erigatis [(73) 1Kb] . Mundatos quippe cordis oculos a vitiorum sordibus debet habere quisquis ea quae de Christo sunt, perfecte vult intelligere. Latitudo ergo crucis est transversum lignum quo extenduntur pendentes manus. Longitudo vero a latitudine deorsum usque ad terram. Altitudo a latitudine sursum [Col. 0303C] usque ad caput. Profundum autem quod terrae infixum absconditur. Nolo vos latere, o Judaei, quod hoc sanctae crucis signo omnis sanctorum vita describitur. Ac si diceretur unicuique homini: Tolle crucem tuam (Matth. XVI). Cum [(74) 1Kb] enim cruciatur caro, cum mortificantur membra nostra, quae sunt super terram (Coloss. III), scilicet fornicatio, immunditia, luxuria, etc.; dumque exterior homo corrumpitur, et interior renovatur de die in diem passione crucis (II Cor. IV). Et haec quidem dum sint bona opera, tamen adhuc laboriosa, quarum merces requies est. Unde ait Apostolus: Spe gaudentes (Rom. XII), ut scilicet cogitantes requiem futuram, cum hilaritate et labore bona operemur. [Col. 0303D] Hanc hilaritatem significat crucis latitudo in transverso ligno, ubi figuntur manus. Per manus enim opus intelligitur, per latitudinem vero charitas operantis, quia tristitia non latitudinem sed angustias gignit. Porro per altitudinem crucis, cui caput adjungitur, exspectatio supernae retributionis de sublimi justitia Dei significatur; et ut ipsa opera bona non propter beneficia Dei terrena ac temporalia facienda esse credantur, sed potius propter illud quod desuper sperat fides, quae per dilectionem operatur. Jam vero per longitudinem qua totum corpus extenditur ipsa tolerantia significatur, [Col. 0304A] ut longanimes permaneamus. Unde longanimes dicuntur, qui tolerant. Per profundum lignum quod in terra latet, a quo cuncta apparentia et eminentia consurgunt, inscrutabilia indicantur judicia Dei; de quibus occulta ejus voluntate vocatur homo ad participationem tantae gratiae, alius sic, alius autem sic.

Si ergo cum sanctae Ecclesiae filiis, o Judaei, ad aeterna gaudia cupitis pertingere; Deo Patri de terra altare aedificate, Verbum videlicet sibi coaeternum ex incorrupta Virgine veram carnem sine culpa assumpsisse, mundum per crucem redemisse tertia die a mortuis resurrexisse, quadragesimo die coelum ascendisse, et in Dei Patris dextera consedere, atque ad judicandum vivos et mortuos in [Col. 0304B] novissimo die venturum esse [(75) 1Kb] . In ipso anchoram fidei vestrae, quasi super fortissimum fundamentum locate; super ipsum hostias pietatis de puro corde et conscientia non ficta Deo Patri offerre studete (I Tim. I); per ipsum, qui est via, veritas et vita (Joan. XIV), recte credendo et bona operando ad aeterna gaudia pervenire festinate. Ipse enim Deus et homo Jesus Christus est fundamentum fidei, supra quod nemo alius potest ponere (I Cor. III). Ipse est etiam via, veritas et vita; quia nemo venit ad Deum Patrem nisi per ipsum (Joan. XIV). Ipsum ergo, o Judaei, cum Deo Patre et Spiritu sancto unum et verum Deum esse credite; ipsum recte credendo cum eodem Patre et Spiritu sancto super omnia diligite; ipsum bona [Col. 0304C] operando sequi summopere curate. Non separetis Filium a Deo Patre et Spiritu sancto; nec Spiritum sanctum a Patre et Filio; quia Pater et Filius et Spiritus sanctus naturaliter unus et verus est Deus [(76) 1Kb] . Propter naturalem unitatem totus Pater in Filio et Spiritu sancto est; totus quoque Spiritus sanctus in Patre et Filio est: nullus horum extra quemlibet ipsorum est propter divinae essentiae unitatem. Per hoc aperte intelligitur Patrem esse in Filio et Filium in Patre, quia una est eorum essentia. Unde ipse Deus et homo Jesus Christus ait: Ego in Patre et Pater in me est (ibid.). Nec tamen antea fuit Pater quam Filius, vel antequam Spiritus sanctus. Coaeternae enim sibi sunt hae tres personae. Unde B. Athanasius ait [(77) 1Kb] : »In hac [Col. 0304D] Trinitate scilicet, quae Deus est, nihil prius aut posterius, nihil majus est aut minus, sed totae tres personae coaeternae sibi sunt et coaequales.« Unde ipse Deus omnipotens, qui veraciter trinus est in personis et unus in Deitate per Isaiam prophetam ait:

Ante me non est formatus Deus, et post me non erit (Isa. XLIII), quia mihi curbavitur omne genu, et confitebitur omnis lingua (Isa. XLV). Hoc loco vos interrogo, o inimici veritatis Judaei, qui nefanda conspiratione Christum usque hodie asseritis non verum Dei Filium esse, nec semper in Deo Patre fuisse, [Col. 0305A] sed ex tempore coepisse, quis praefatam sententiam protulerit, Pater scilicet an Filius? Ante me, inquit, non est formatus Deus et post me non erit. Quis haec dixit? Deus Pater hoc dixit an Deus Filius? Dicite ergo, quis hoc dixit? Ad haec respondentes dicitis, o Judaei, quod Deus Pater hoc dixerit. Subjungitis etiam, quod idcirco Deus omnipotens hanc sententiam de seipso protulerit, ut aperte agnosceremus, quia praeter eum alius Deus nunquam fuit, nec est, nec erit. Nos vero vobis ad hoc respondemus, quod unus est et verus, ut vos dicitis omnipotens Deus, praeter quem nunquam fuit, nec est, nec erit alius. Tamen est trinus in personis et unus in essentia. In hoc ergo quod Deus Pater dicit: Ante me non est formatus Deus plane ostendit, quia ipse est principium [Col. 0305B] sine principio. In hoc autem quod subjungit: Et post me non erit aperte demonstrat Deum Verbum non ex tempore coepisse, sed sibi semper fuisse coaeternum. Filius itaque semper est in Patre, semper apud Patrem, semper cum Patre. Invicem in se, et Pater in Filio, et Filius in Patre aeternaliter manent. Hoc igitur loco vos convenio et obtestor, o Judaei, sicut jam praetaxatum est, ut nec Patrem a Filio, nec Filium a Patre, nec Spiritum sanctum a Patre et Filio in vestra assertione vel fide irreverenter dividere praesumatis, sed has tres pernas unum et verum Deum esse indubitanter credatis.

Hoc utique in Exodo praefiguratum fuisse invenitur, ubi Aaron sacerdoti inter caetera dictum hujusmodi fuisse legitur. Non ascendes per gradus ad [Col. 0305C] altare meum (Exod. XX), id est si gradatim Patrem Filio, vel Filium Patri, sive Spiritum sanctum Patri et Filio praetuleris, ad me nequaquam pervenire poteritis [(78) 1Kb] . Ac si apertius Deus Pater omni sacerdotum ordini tam veteris quam novi testamenti diceret: Si me Deum Patrem coaeterno et mihi consubstantiali Filio meo Jesu Christo vel ipsum mihi praetuleris, mihi placere minime poteris. Si etiam me illo priorem vel illum me posteriorem esse credideris, me etiam per oblationes et sacrificia propitium non habebis. Hoc enim Ariani haeretici faciunt, qui indivisibilem Dei Patris et Filii et Spiritus sancti substantiam dividere contendunt. Credite ergo, o Judaei, Jesum Christum verum Dei [Col. 0305D] Patris et verum Virginis matris Filium esse, mundum suo pretiosissimo sanguine misericorditer redemisse, sua piissima morte in se credentes ab aeterna morte eripuisse, a mortuis resurrexisse, coelum videntibus atque admirantibus discipulis ascendisse (Act. I), in Dei Patris dextera nunc sedere, et ad judicandum vivos et mortuos, ut saepius dictum est, inde venturum esse. Si ergo his catholicae fidei articulis fidem veraciter attribueritis, procul dubio ab aeterna damnatione liberi eritis. Si autem adhuc in vestra incredulitatis malitia perseveraveritis, a servitute peccati nec in praesenti, nec in futuro saeculo liberari poteritis.


[Col. 0306A]
§ XXII.---

Judaeorum servitutem ex Exodi dictis praenuntiat, et ut ab ea recedere valeant, praefigurat: ut Deo offerant primitias, scilicet voluntatum principia et decimas, id est bonorum consummationem operum: et quonam modo conversationem carnalem in melius mutent ex ejusdem dictis ostendit. Declarat insuper Filium Patris brachium et manum et sanctum Spiritum Dei digitum esse. Aperit quare a Moyse tabulae in montis descensu confractae: et quid vitulus et ejus combustio pulverum potatio praesignet. Sic et praefigurat vetus Testamentum non diu mansurum, novum tamen in aeternum duraturum decem verbis designatum, quo numero crucis figura erudite admodum exprimitur. Praeterea enim dictat quo pacto figuris et anigmatibus sancta Ecclesia praefigurata exstitit. Primo in locutione Moysis ad Dominum cum de petra Dominum loquebatur: sic et vere Christicolam eum alloqui debere praefigurat. Judaeorum infidelitatis [Col. 0306B] obcaecationem in velamine Moysi superposito denique figurat. In arca in deserto a Moyse facta Christi Ecclesiam praefiguratam, et in ea contentis Christum verum hominem praeostensum. Admonet sacros doctores continue praemeditare Scripturam sacram. Probat novum testamentum a Deo institutum exhibens veteris supplementum. Testamentorum concordiam ex Moysi et aliorum dictis in figura manifestat subtili modo; ut quod in futuro unum venturum praesignavit, alterum completum ostendat. Denique subjungit ex eodem libro figuram ad Christum Redemptorem ad sua membra et ad sacram Ecclesiam. Ubi septem ecclesias dicimus, unam esse insinuat. Simili modo in specifica diversitate tabernaculi compositionis justos et peccatores. Figurat evangelistas supra prophetarum fundamentum aedificare. Praemonstrat utriusque testamenti concordantiam, et unam electorum praecedentium atque sequentium Ecclesiam. [Col. 0306C] Sic apostolos et prophetas praefiguratos, etsi diversimode.

Hanc procul dubio Dei sive peccati servitutem Deus omnipotens in libro Exodi praenuntiabat, cum per Moysen filiis Israel dicebat: Quicunque Hebraeus se in servitutem tradiderit, sex annis serviet; in septimo autem egredietur liber gratis. Si autem uxorem habens se servituti tradiderit, cum uxore egredietur. Quod si egredi a servitute noluerit propter uxorem et filios, perforabitur auricula ejus subula, et erit servus in saeculum (Exod. XXI). [(79) 1Kb] Volo vos scire, o Judaei, quod haec libri Exodi historia non solum de praesenti sed etiam de futuro saeculo potest intelligi; quia in sex aetatibus hujus saeculi Deo servientes, in septimo, hoc est in aeterno Sabbato [Col. 0306D] a servitute corruptionis et lege mortis liberabimur. Unde egregius doctor Paulus nos ab hac servitute liberari et electorum libertati associari desiderans dicebat: Exspectatio creaturae revelationem filiorum Dei exspectat (Rom. VIII). Nam et ipsa creatura per baptismum videlicet renovata, scilicet populus Christianus fide et operatione Christo devotus, liberabitur a servitute corruptionis in libertatem gloriae filiorum Dei (ibid). Iterum etiam alibi ait: Gratia Dei in Christo Jesu liberavit me a lege peccati et mortis (ibid.). In septima itaque aetate, hoc est in futuro saeculo Dei gratia adjuti a servitute peccati et lege mortis liberi erimus, si dum in hac sexta [Col. 0307A] aetate servimus, ab illicitis operibus recesserimus, et modis omnibus Deo subjecti fuerimus. Si vero de hac sexta aetate ad libertatem egredi noluerimus, sed potius cum uxoribus et filiis nostris, id est cum carne nostra et cum operibus illius carnalibus in servitutem remanere elegerimus, peccatis scilicet et vitiis finem imponere neglexerimus, perforabitur nobis auris in testimonium servitutis, eo quod, nullo cogente, sed spontanea voluntate in servitutem nos ipsos tradiderimus, ac per hoc in saeculum servi peccati erimus.

Praedictam ergo Domini sententiam, o Judaei, iterum ad memoriam reducamus, ut ad suscipiendum veram fidem congruentius vos moneamus. Ait enim: Si aliquis Hebraeus servituti se tradiderit, [Col. 0307B] sex annis serviet; septimo egredietur, si voluerit; sin autem, erit servus in saeculum (Exod. XXI). Volo vos scire, o Judaei, quod Hebraeus transiens interpretatur. Qui ergo negando Christum in servitutem diaboli vos ipsos tradidistis, necesse est ut ipsum verum Deum et hominem esse confitendo, ad veram libertatem quantocius transire curetis. Si veraciter Hebraei dici et esse vultis, de veteri testamento ad novum, de prisca lege ad Evangelium, de carnalibus caeremoniis ad spiritualia ecclesiasticae religionis sacramenta, de terris ad coelum, de servitute hujus sextae aetatis ad libertatem aeternae felicitatis gratanter transire debetis. Si autem in incredulitatis perfidia perseveraveritis, perforabitur vobis [Col. 0307C] auricula in testimonium aeternae damnationis, et a libertate gloriae filiorum Dei omnino exsortes eritis. Absque dubio itaque in servitute peccati moriemini, nisi veraciter fidem susceperitis ejusdem Dei et hominis Jesu Christi. Quod ipse vobis apertissime testatus est, dicens: Si non credideritis quia ego sum, moriemini in peccatis vestris (Joan. VIII), id est in servitute peccati. Ab hac servitute etiam vos liberare et ad veram libertatem perducere volens, inter caetera dicebat vobis: Si manseritis in sermone meo, et verba mea in vobis manserint [(80) 1Kb] , vere discipuli mei eritis, et cognocetis veritatem, et veritas liberabit vos (ibid.), videlicet in hac praesenti vita a servitute peccati, et in futuro a damnatione perpetua. Sed quid ad supradicta illi respondetis audiamus. [Col. 0307D] Semen Abrahae sumus, et nemini servivimus unquam (ibid.). Utique, o Judaei, vestra responsio plena est jactantia atque mendacio. Nonne manus Joseph in Aegypto servierunt in cophino (Psal. LXXX), et caeteri fratres ejus in latere et luto? Nonne etiam patres vestri cum adhuc in terra promissionis consistebant, Romanis principibus volendo nolendo tributa reddebant? Vos etiam, o Judaei, qui nunc per universum mundum dispersi estis, nonne cunctis quae sub coelo sunt nationibus in servitutem traditi estis, et de capitibus vestris censum exsolvitis? Mentitos itaque vos esse in [Col. 0308A] vestra responsione cognoscite, qui semen Abrahae vos jactatis esse, et dicitis nemini unquam servisse. O insensati Judaei! bene prophetavit de vobis David patriarcha dicens: Acuerunt linguas suas sicut serpentis; venenum aspidum sub labiis eorum (Psal. CXXXIX). Linguae utique vestrae mendacio et fallacia sunt plenae, et quasi serpentes illas exacuistis, dum Redemptorem mundi Jesum Christum non verum Deum sed purum hominem dicitis esse. Venenum etiam aspidum, quod est indubitanter mortiferum ac fetidum sub labiis vestris ebullit, dum non tantum vos ipsos Christum negando servos peccati exhibetis, verum etiam falsis nefandisque persuasionibus a rectae fidei tramite alios avertitis, eosque aeternae morti destinatis. Revera, o infelices [Col. 0308B] Judaei, coeleste regnum non intratis, nec alios introire permittitis (Matth. XXIII). Ignoratis, o miseri, quia nisi per ipsum Dei Virginisque Filium quem hactenus superba mente negastis, de servitute peccati ad veram libertatem nequaquam pertingere poteritis? Quod ipse vobis testatus est, dicens: Si vos Filius liberaverit, vere liberi eritis (Joan. VIII). A quo? A servitute videlicet peccati. Cujus peccati? scilicet infidelitatis. Nullus major est in culpa quam qui Deum et hominem Jesum Christum negat. Nam secundum B. Joannis evangelistae sententiam, qui Filium negat, nec Patrem habet (I Joan. II). Sine fide ergo impossibile est quemquam placere Deo (Hebr. XI).

[Col. 0308C] Moneo igitur vos, o Judaei, ut incredulitatis duritia a cordibus vestris radicitus evulsa, Jesum Christum verum Dei Patris et verum Virginis matris Filium esse credatis, quatenus a servitute infidelitatis per ipsum liberati ad filiorum Dei libertatem pertingere possitis. Nisi enim per ipsum liberari omnino non poteritis. De transacta itaque incredulitatis perfidia poenitentiam agite, ut ab eo possitis peccatorum veniam percipere, et per ipsum ad Deum Patrem pervenire. Per ipsum Deo Patri initia bonae cogitationis devota mente exsolvite, primitias verae confessionis offerte, rectae operationis hostias sacrificate, ut lacrymis, jejuniis et oblationibus expiati, electorum Dei consortes mereamini esse. Hoc enim ipse Deus omnipotens, qui [Col. 0308D] trinus est in personis et unus in essentia, in veteri testamento praesignabat, cum filiis Israel figurate dicebat.

Offerant filii Israel primitias cunctarumque frugum decimas Domino (Exod. XXXIV). Ut saepe vobis testatus sum, o Judaei, vetus Testamentum non ad litteram sed spiritualiter est intelligendum [(81) 1Kb] . Spiritualiter ergo primitiae frugum vel progenitorum [(82) 1Kb] principia operum designant, vel ipsam bonam voluntatem, quae prior est opere, quam Pelagiani haeretici sibi tribuendo offendunt. Deus autem, dum illam, scilicet bonam voluntatem, sibi a [Col. 0309A] nobis jubet offerri, indicat ad ipsius gratiam pertinere. In decimis autem Domino deferendis denarius numerus perfectionem significat; quia usque ad ipsum numerum crescit. Sicut ergo in primitiis principia voluntatum, ita in decimis consummationem nostrorum operum ad Deum referre praecipimur, a quo nobis et boni operis initium et petitionis donatur effectus. Ut ergo supra diximus, o Judaei, primitias vestras et decimas, id est bonam voluntatem et rectae fidei veram confessionem ac bonorum operum consummationem per Jesum Christum Deo Patri offerre curate, ut non cum incredulis vobis contingat perire, sed cum fidelibus ad aeterna gaudia possitis pertingere. Vetus itaque testamentum non carnaliter sed spiritualiter intelligere [Col. 0309B] studete. Novum devota mente suscipite, ut non jam in vetustate litterae sed in novitate spiritus possitis ambulare (Rom. VII). Carnalem etiam conversationem vestram in melius mutate, perversae vitae maculas lacrymis abluite, ut donis divinae gratiae possitis apti existere. Hoc utique Dominus in veteri testamento praesignabat, cum per Moysen figurate dicebat.

Primogenita asini mutabis ove (Exod. XIII). Per asinum quippe hoc loco immunditia, per ovem vero innocentia designatur. Asini vero primogenita ove mutare est immundae vitae primordia ad innocentiae simplicitatem convertere, ut, postquam illa peccator egit, quae ut immunda Dominus respuit, ea jam agendo proferat, quae in Dei sacrificio munda [Col. 0309C] imponat [(83) 1Kb] . Quod vero sequitur: Si non redemeris, occidatur; quia nimirum omnis immunda ac delictis obnoxia si non fuerit in melius mutata, necabitur morte perpetua. Vitam igitur vestram, o Judaei, rectam fidem custodiendo, et bonis operibus insistendo in melius mutate, ut cum electis Dei sine fine possitis gaudere. Velim nosse, o Judaei, utrum jam deposita infidelitatis perfidia, Jesum Christum verum Deum verumque hominem esse credatis? an adhuc in vestra malitia perseverare disponatis? Ad haec respondentes dicitis, quia nec novum Testamentum recipitis, nec Jesum Christum verum Deum fuisse creditis. O gens incredula, o gens prava atque perversa! ex hoc aperte datur [Col. 0309D] intelligi, quod semper contra Dominum contentiose egistis, semperque illi inobedientes fuistis. Nam postquam vos de terra Aegypti in manu valida eduxit, siccisque pedibus mare Rubrum transire fecit; idolum vobis in Horeb fabricastis, et ad ipsius omnipotentis Dei injuriam illud adorastis, et choros ducentes coram eo lusistis cum tympanis et cymbalis insuper et magnis vocibus clamastis: Isti sunt dii tui, Israel, qui te eduxerunt de terra Aegypti (Exod. XXXII). Devotius quippe idolum mutum et surdum adorastis, quam Deum omnipotentem, [Col. 0310A] qui vos de manu Pharaonis eripuit in signis et prodigiis magnis. Insensati igitur plusquam omnes gentes et fatui estis, qui, relicto Deo vero semper et vivo, non solum in deserto, sed etiam in terra promissionis culturam Deo debitam idolis exhibuistis. Pro certo sciatis, o Judaei, nec omnino dubitetis, Jesum Christum quem vos superba mente verum Dei Filium credere renuistis, ipsum esse per quem Deus Pater omnia ex nihilo creavit, filios Israel de Aegyptiaca servitute eripuit, eisque in monte Sinai legem dedit, ad terram promissionis illos perduxit, et per quem assumpta humanitate ex incorrupta Virgine mundum redemit. Ipse quippe Jesus Christus omnipotentis Dei Patris est brachium et manus. Quod et Psalmita testatur, dicens: [Col. 0310B] Qui percussit Aegyptum cum primogenitis eorum (Psal. CXXXV). In quo percussit eum? In manu scilicet potenti et brachio excelso (ibid.), hoc est in Filio. Isaias etiam ipsum Deum et hominem Jesum Christum laudans, Deique omnipotentis veraciter brachium esse protestans, ait: Domine [(84) 1Kb] , inquit, excelsum est brachium tuum, Deus Sabaoth, corona spei, quae ornata est gloria. Quod etiam Dei Patris dextera, quae est Filius, Aegypto percussa et Pharaone submerso, ipsum Hebraeum populum [(85) 1Kb] mare Rubrum transvexit; idem populus statim ut de mari egressus est, Domino canticum in magna exsultatione concinens testatur, dicens: Dextera tua, Domine, magnificata est in fortitudine; dextera tua, Domine, percussit inimicum. Et in multitudine [Col. 0310C] gloriae deposuisti adversarios meos (Exod. XV). Ut etiam non dubitetis, o Judaei, Dei Filium omnipotentis Dei Patris esse manum, quid Israeliticus populus in eodem cantico iterum subjungat, moneo ut diligenter audiatis. Quis similis tui, inquit, in fortibus, Domine, quis similis tui magnificus in sanctitate, terribilis atque laudabilis et faciens mirabilia? Extendisti manum tuam, et devorabit eos terra (ibid.), scilicet Aegyptios. Illius etiam temporis historiam ad memoriam reducamus, et de Dei Patris manu, quae Christus est, per quem patres vestros de Pharaonis imperio liberavit, quid dicat omnes simul audiamus.

Factum est, inquit, in vigilia matutina, et ecce [Col. 0310D] respiciens Dominus super castra Aegyptiorum per columnam ignis et nubis interfecit exercitum eorum, et subvertit rotas curruum eorum, ferebanturque in profundum. Et viderunt Aegyptios mortuos super littus maris, et manum magnam, quam Dominus exercuerat contra eos (Exod. XIV). Est itaque Dominus Jesus Christus Dei Patris fortissimum brachium et manus; Spiritus vero sanctus digitus Dei dicitur propter partitionem donorum, quae in eo dantur singulis hominibus, prout cuique opus est (I Cor. XII). Ipsi ergo Deo et homini Jesu Christo qui vos [Col. 0311A] de Aegyptiaca servitute misericorditer eripuit, et in terram promissionis potenter perduxit, magnam injuriam infertis, dum non solum illius beneficiis ingrati estis, verum etiam ipsum verum Deum esse suoque pretiosissimo sanguine mundum redemisse negatis. Mentitos itaque vos esse in vestris disputationibus comprobamus, dum verum Deum illum et verum hominem esse verissimis rationibus aperte ostendimus. Sed jam Moyses de monte descendens, et ludentis coram idolo populi tumultus audiens, quid egerit, o Judaei, simul audiamus [(86) 1Kb] . Descendens itaque Moyses de monte cum tabulis, cum vidisset populum in idolis consecratum, indignos eos judicans legem accipere, e manibus suis tabulas projiciens, ad radicem montis eas [Col. 0311B] confregit. Quibus fractis, vitulum quem fecerat incendit (Exod. XXXII). Tabulas igitur quas digito Dei, id est operatione Spiritus sancti scriptas acceperat, ideo fregit, quia indignos eos, ut dictum est, eas legere judicavit. Sed quid velit iste vitulus quem fecerunt filii Israel in solitudine, quidve significaverit, quod Moyses vitulum ipsum combussit, minutatimque concidit et in aquam spargens potum populo dedit?

Notandum quod in hoc loco Moyses de monte descendens, et vitulum in frustra [(87) 1Kb] comminuens, Filii Dei de sinu Patris descendentis, et totius malignitatis inventorem diabolum confringentis personam gestaverit. Ipsi quippe ante adventum Christi humanum genus culturam Deo debitam exhibebat, [Col. 0311C] ipsumque sub vanissimis idolorum figmentis profanae religionis ritu adorabat. Intelligatur ergo tanquam diaboli corpus in vitulo, id est homines in omnibus gentibus, quibus est sacrilegii caput, id est auctor diabolus. Aureum fuit, quia videntur idola velut a sapientibus instituta. De quibus ait Apostolus: Quoniam cognoscentes Deum, non sicut Deum glorificaverunt aut gratias egerunt, sed evanuerunt in cogitationibus suis; et obscuratum est insipiens cor eorum dicentes se esse sapientes; stulti facti sunt. Et immutaverunt gloriam incorruptibilis Dei in similitudinem imaginis corruptibilis hominis, et volucrum et quadrupedum et serpentum (Rom. I). Iste ergo vitulus aureus est, cujus solebant [Col. 0311D] Aegyptiorum etiam ipsi primates et tanquam docti homines adorare figmenta. Hoc ergo vitulo signatum est omne corpus diaboli, id est omnis societas gentilium idololatriae deditorum. Hanc sacrilegem societatem Dominus Jesus Christus de monte, id est de coelo descendens, illo igne combussit, de quo in Evangelio ait: Ignem veni mittere in terram, et quid volo nisi ut ardeat? (Luc. XII.) Sciendum praeterea quod in hoc loco Israelitae qui jussu Moysi vitulum penitus contriverunt, illumque in potu sumpserunt, sanctorum apostolorum atque evangelistarum caeterorumque sanctae Ecclesiae doctorum figuram tenuerunt. Totum ergo corpus illud, scilicet [Col. 0312A] omnis congregatio gentilium idola colentium comminuitur, id est ab illa malae conspirationis conflatione decisum et dissolutum verbo evangelicae veritatis humiliatur, et salubriter ad poenitentiam corde contritum in aquam baptismi mittitur, ut illud Israelitae, id est Evangelii praedicatores in sua membra, hoc est in Dominicum corpus transferant. Ipsis quippe Israelitis, id est omni praedicatorum ordini in apostolo Petro dictum est: Macta et manduca (Act. X). Si mactare et manducare praecepit, cur etiam bibere non concedit? Cum ille vitulus per ignem coeli et aciem spiritualis verbi, et aqua baptismi ab eis potius quos absorbere conabatur, absorptus sit. Indubitanter itaque credite, o inimici veritatis Judaei, Dei Filium de coelis descendisse et [Col. 0312B] ex intacta Virgine humanam naturam sine peccato assumpsisse, suo pretiosissimo sanguine mundum de diaboli potestate eripuisse, idola penitus contrivisse, electis suis normam spiritualis vitae post veteris testamenti institutionem dedisse, eosque ad coelestis regni libertatem vocasse. Indubitanter itaque, o Judaei, debetis credere, Jesum Christum carnalibus legis caeremoniis olim finem imposuisse, et ad perfectionem vitae novum testamentum instituisse.

Quod ipsum quoque vetus testamentum non esset diu permansurum Moyses aperte praefiguravit, qui priores tabulas de manu Domini accipiens, non eas diu conservavit, sed statim de monte descendens, [Col. 0312C] e manibus suis illas projiciens confregit [(88) 1Kb] . Tabulae ergo illae imaginem demonstrabant priscae legis, non post longo intervallo populo peccante cessantis. Aliae vero ad instar priorum iterum scissae novi testamenti figuram habuere: quod testamentum usque in finem mundi in suo statu credimus permanere. Istae ergo tabulae non franguntur, ut ostenderentur novi testamenti sacra eloquia usque in finem saeculi permansura. Unde et merito decem verba legis in tabulis designabantur, ut per eumdem numerum figura crucis exprimeretur. Tau enim littera quae apud Hebraeos XXII est, quadringentesimum numerum continet, et significat Novum Testamentum, quod quatuor Evangeliis quasi quatuor columnis fulcitur. Crucis ergo forma in [Col. 0312D] decus litterae est. Nam recto huc apice a summo in imo ducitur. Rursus alia non dispari per transversa brachiorum componitur. Unde ipse Deus et homo Jesus Christus ait: Non veni legem solvere, sed adimplere (Matth. V), utique per passionem, cujus imago fuit in tabulis. Quid ad haec dicitis, o Judaei, quid respondetis, vel quid objicitis? Velim scire utrum, jam deposita mortiferae obstinationis perfidia, Jesum Christum verum Deum et verum hominem esse credatis, an adhuc de illius divinitate in aliquo dubitetis? Ipse quippe vetus ac novum testamentum instituit. Ipse legalibus caeremoniis spiritualia novi testamenti praecepta superposuit. Ipse [Col. 0313A] cum Deo Patre et Spiritu sancto quid cuique tempori congruum fieret, ab aeterno praevidit. Ad haec respondentes, o Judaei, nobis dicitis, quod nec Jesum Christum verum Deum esse creditis, nec novum testamentum suscipere vultis. Consequenter etiam subjungitis baptismum intra sanctam Ecclesiam vos ideo nolle suscipere, quia ipsam Ecclesiam in tota veteris testamenti serie dicitis nunquam praefiguratam fuisse. Ad haec nos econtra respondemus, quod Jesus Christus verus Dei Patris Filius sit, et quod in utero semper Virginis Mariae sanctam Ecclesiam sibi desponsavit, veteris testamenti praecepta in sua passione consummavit, novi testamenti mandata fidelibus suis deinceps firmiter salubriterque servanda tradidit. Sancta etiam Ecclesia [Col. 0313B] ab initio mundi figuris et aenigmatibus fuit praeostensa, videlicet in Adae costa, in Abel justitia, in Noe arca, in fide Abrahae, in sterili Sara, in constructione tabernaculi, in aedificatione templi, in auditione et confessione reginae austri, et in multis aliis fuit praefigurata. Ab eodem etiam Deo et homine Jesu Christo firmiter fundata, a spirituali doctrina sufficientissime irrigata, a Spiritu sancto donis coelestibus ditata, a sanctis apostolis per universum mundum dilatata, atque a Deo Patre benedicta, et in Christo qui caput et sponsus illius est, in ejusdem Dei Patris dextera gloriosissime collocata. Sic enim ipse judex vivorum et mortuorum Jesus Christus peracto judicio dicturus est: Venite, benedicti Patris mei, possidete praeparatum [Col. 0313C] vobis regnum a constitutione mundi (Matth. XXV). Ut ergo vos, o inimici veritatis Judaei, in vestris oppositionibus per omnia mentitos esse comprobemus, quam aperte vos [(89) 1Kb] divina ejusdem Filii Dei et hominis Jesu Christi et sanctae Ecclesiae mysterium praefiguraverit, ex libri Exodi historia proferamus.

Ait enim Moyses ad Dominum: Domine, si inveni gratiam apud te, ostende mihi teipsum; cui respondit Dominus: Faciem meam videre non poteris. Non enim videbit me homo, et vivet (Exod. XXXIII). Ac si apertius diceret: Non enim videbit me homo pura mentis intentione et mundi cordis contemplatione, et vivet in terreno et carnali amore [(90) 1Kb] . Qui me viderit spiritualibus oculis statim morietur a [Col. 0313D] terrenis vitiis. Aliter: Non enim videbit me homo, inquit Dominus, et vivet: congruum siquidem, in praesenti Moyses electorum Dei personam gerens, responsum accepit, quod faciem Domini videre non posset; quia nemo hominum illam videret et viveret. Quid est enim dicere faciem meam videre non poteris, nisi quia, quamvis usque ad parilitatem angelicam humana etiam post resurrectionem natura proficiat, et ad contemplandum Deum indefessa consurgat, videre tamen ejus essentiam plene non praevalebit? quoniam nec ipsa perfectio angelica integre scire attingit secundum Apostolum, qui ait: Pax Dei quae exsuperat omnem sensum [Col. 0314A] (Philipp. IV), ut subaudias etiam angelorum. Sed quid vox divina mysterium Christi et Ecclesiae praeostendens Moysi dicat, audiamus. Faciem, inquit, meam videre non poteris; sed cum transiero, posteriora mea videbis. Hunc utique sensum in Evangelio credimus fuisse completum, scilicet quando Moyses et Elias cum Jesu Christo in monte loquentes apparuerunt (Matth. XVII). Hanc itaque promissionem quam in monte Sinai, videlicet divinitus accepit, tempore Incarnationis Christi completam vidit; quoniam posteriora Christi, videlicet quae in posterioribus et novissimis diebus ab eo gesta sunt, spiritualibus oculis aspexit. Moyses quippe, ut praediximus, electorum Dei in hoc loco personam gestavit. Quod autem ad Moysen ait Dominus: Est [Col. 0314B] locus apud me, et tu stabis ibi super petram; et post paululum: Tollam manum meam, et videbis posteriora mea, sic intelligendum est, quia videlicet ex sola catholica virgine matre Ecclesia Christus conspicitur, qui illam apud se solam perhibet de qua videatur. In petra ergo Moyses ponitur, ut inde aliquod lumen divinae praesentiae contempletur; quia, nisi quis fidei soliditatem firmiter tenuerit, divinam praesentiam nequaquam agnoscere poterit. De qua soliditate Dominus dicit: Super hanc petram aedificabo Ecclesiam meam. (Matth. XVI). Sacra itaque veteris testamenti historia spiritualiter intellecta, o inimici veritatis Judaei, dum sanctam Ecclesiam supra Christi fortitudinem aedificandam futuro tempore praeostendit, vos in vestra disputatione aperte [Col. 0314C] convincit, qui ipsum Deum et hominem Jesum Christum nec figuratum in veteri testamento fuisse, nec jam venisse, nec mundum redemisse protervo spiritu asseritis. Eapropter tempore judicii ejus eritis in combustione et cibus ignis, quia illum verum Deum et verum hominem esse, et mundum suo pretiosissimo sanguine jam redemisse non creditis. Si ergo cupitis, o Judaei, ad electorum Dei societatem pertingere, oportet vos juxta Christum fideliter credendo in ipsum cum Moyse supra petram, id est supra soliditatem verae fidei stare. Supra firmam petram, quae Christus est, anchoram fidei vestrae ponite, ut non cum infidelibus perire, sed cum sanctae Ecclesiae filiis mereamini consortes esse; [Col. 0314D] Christum verum Deum et verum hominem esse indubitanter credite; novum testamentum non ficte sed veraciter suscipite; ut sacro baptismate renovati, non in vetustate litterae sed novitate spiritus possitis ambulare (Rom. VII). Quid ad supra dicta dicitis, o Judaei? quid respondetis, vel quid opponitis? Vellem nosse, cujus voluntatis estis. Haec est responsio vestra, o Judaei, atque oppositio. Dicitis enim quod nec testamentum novum suscipere quaeritis, nec renovari sacro baptismate vultis, nec Jesum Christum verum Deum esse creditis; sed solummodo carnalia legis praecepta per Moysen data studiose observare cupitis. O gens prava et perversa, [Col. 0315A] gens impia, atque ad intuendam summae veritatis lucem, quae Christus est, caeca. Ignoras, quia nisi ex aqua et Spiritu sancto renata ac renovata fueris, coeleste regnum ingredi minime poteris? (Joan. III). Ignoras, o gens fatua, quia, nisi divinam essentiam tres esse personas fideliter firmiterque credideritis, fidelium coetibus aggregari nequaquam poteritis? Aperte siquidem, o inimici veritatis Judaei, hanc vestrae incredulitatis diuturnam caecitatem Dominus praesignabat, cum de vestra reprobatione per prophetam dicebat: Educ foras populum caecum, et oculos habentem; surdum, et aures sunt ei (Isa. XLIII).

Hanc etiam vestrae infidelitatis obcaecationem Moyses praefigurabat cum descendens de monte ex [Col. 0315B] consortio sermonis Dei glorificatam faciem gestabat; et tamen ne filii Israel expavescerent, et ab eo pavefacti resilirent, velamen sibi superponebat (Exod. XXXIV). Ut igitur ea, quae proposuimus, plenius perfectiusque explicare possimus, illius temporis historiam aliquantulum latius tractemus [(91) 1Kb] . Quod ergo Moyses denuo de monte descendente facies ejus cornuta, id est glorificata videbatur, sed tamen velamine tegebatur, significabat eamdem legem mystico esse velamine coopertam, tectamque infidelibus et occultam. Sermo quippe sacrae legis, si spiritualiter intelligatur, habet scientiae gloriam secretam, habet cornua duorum testamentorum, quibus contra dogmata falsitatis incedit armata. Cum ergo Moyses legitur, velamen Moysi, o Judaei, [Col. 0315C] est positum super cor vestrum, et idcirco non potestis mysticos legis intelligere sensus. Quia ergo legem et prophetas non spiritualiter, sed ad litteram accipitis propter nimiam cordium vestrorum stoliditatem, tota facies Moysi quodam velamine tegitur, ita ut loquentis legis gloriam sustinere non possitis. Pro certo itaque habeatis nec omnino dubitetis, quia si Jesum Christum verum Deum esse non credideritis, nec novum testamentum ab eo institutum integre susceperitis, velamen Moysi nunquam auferetur a cordibus vestris. Occidens littera delebitur, et vivificans spiritus suscitabitur. Deus enim spiritus est (Joan. IV; II Cor. III) et lex spiritualis est. Unde David in psalmo orabat, dicens: Revela oculos meos, et considerabo mirabilia de lege [Col. 0315D] tua (Psal. CXVIII). Ac si aperte dicat. O Domine, revela oculos meos, id est aufer velamen Moysi ab oculis mei cordis ut considerare valeam mirabilia, scilicet spiritualia mandata, quae latent in tuae legis littera. Ad vos toties, o Judaei, idcirco revertor loquendo et commonendo, quia vos fidelium turbis aggregari desidero. Audite igitur quae dico, audite quae moneo, auscultate quae pro salute vestra suadeo Jam tot verissimis rationibus superati, tot veteris ac novi testamenti auctoritatibus, quod Christus verus Deus et verus homo sit convicti, olim debueratis perversitatem infidelitatis a cordibus vestris expellere, et veritatem, quae Christus est, [Col. 0316A] brachiis verae fidei et dilectionis suscipere. Si non esset qui sanctarum veteris ac novi testamenti Scripturarum sententias spiritualiter vobis exponeret, forsitan incredulitatis culpa minus imputaretur vobis. Nunc vero quia est, qui secundum regulam verae fidei illas exponat vobis, de incredulitate vestra nullam excusationem habetis. Credite ergo Jesum Christum a Deo Patre ad redemptionem mundi missum fuisse, ex incorrupta Virgine carnem sine peccato assumpsisse, humanum genus per crucem redemisse, tertia die a mortuis resurrexisse, discipulos elegisse, et per eos omnes gentes evangelicam doctrinam docuisse. Credite etiam sanctam Ecclesiam catholicam cunctorum fidelium matrem esse, et nonnisi [Col. 0316B] per ipsam coelestem patriam quemquam ingredi posse. Nisi enim intra sanctam Ecclesiam sanctae Trinitatis fidem quisquam confessus fuerit, et ab ejusdem sanctae Ecclesiae ministris devota mente in remissionem peccatorum baptismum susceperit, vel proprii sanguinis unda pro fide Christi profusus fuerit aeternae vitae januam ingredi minime poterit. Ad haec in vestrae incredulitatis malitia perseverantes dicitis, quod nec in Christum credere, nec sanctam Ecclesiam ingredi, nec baptismum suscipere vultis; quia eamdem sanctam Ecclesiam in veteri testamento praefiguratam nunquam fuisse dicitis. Synagogam etiam, quam Deus per Moysen instituit, dicitis esse matrem vestram; quia per illam [Col. 0316C] vos putatis consequi peccatorum veniam, et pervenire ad coelestem patriam. Ad haec nos, o inimici veritatis Judaei, respondentes vobis dicimus sanctam Ecclesiam in veteri testamento, ut saepe jam dictum est, pluribus in locis praefiguratam fuisse, et futuram omnium fidelium matrem per summae et individuae Trinitatis fidem atque operationem praesignatam esse. Per Synagogam vero quam matrem vestram esse dicitis, id est per circumcisionem et carnalia legis praecepta, per seniorum traditiones, et Pharisaeorum superstitiones, ac superfluas corporum ablutiones nullus coeleste regnum ingredi potuit, nec vos poteritis. Ad nostram itaque fidem, o Judaei, magis magisque roborandam et vestram mendacissimam oppositionem frustrandam, qualiter arca [Col. 0316D] quam Deus in deserto Moysi facere jussit, sanctam Ecclesiam ejusque filios praefiguraverit, ex libri Exodi historia proferamus.

Facies, inquit, arcam de lignis Setim, faciesque supra coronam auream per circuitum, et quatuor circulos aureos, quos pones per quatuor arcae angulos: duo circuli sint in latere uno et duo in altero. Facies quoque vectes de lignis Setim, et operies eos auro. Inducesque per circulos qui sunt in arcae lateribus, ut portetur in eis (Exod. XXV) [(92) 1Kb] . Per hanc utique arcam, quam de lignis imputribilibus jussu Domini Moyses fabricavit, Ecclesia Christi significabatur, quae aedificanda erat ex omnibus sanctis [Col. 0317A] mente et corpore incorruptis, habentibus etiam interius duas tabulas testamenti, id est observationis legis et Evangelii. Intus autem ac foris inaurata erat. Sic sancta Ecclesia quasi aurum radiare debet, tam interius vitae splendore, quam exterius doctrinae et sapientiae claritate. Corona vero aurea per circuitum et quatuor circuli auri jussi adjungi eamdem sanctam Ecclesiam significabant; quia in eo quod ipsa per quatuor mundi partes dilatata tenditur, procul dubio quatuor sancti Evangelii libris accincta praedicatur. Qui tamen intra unius coronae ambitum, id est intra ejusdem fidei unitatem concluduntur. Vectes autem de ligno Setim fiunt, qui eisdem ad portandum circulis inferuntur; quia fortes perseverantesque doctores velut imputribilia [Col. 0317B] ligna quaerendi sunt, qui in instructionibus, hoc est doctrinis sacrorum voluminum semper inhaerentes sanctae Ecclesiae unitatem denuntient, et quasi intromissis circulis arcam portent. Qui auro quoque jubentur operiri, ut cum salutifero sermone aliis insonant, ipsi etiam vitae splendore fulgescant, de quibus aperte subditur: Qui semper erunt in circulis, et nequaquam, extrahentur ab eis; quia nimirum necesse est ut qui ad officium praedicationis invigilant, a sacrae lectionis studio non recedant [(93) 1Kb] . Ad hoc namque vectes esse in circulis semper jubentur, ut cum portari arcam opportunitas vel necessitas exigit, de intromittendis vectibus portandi tarditas nulla generetur; quia videlicet cum spirituale aliquid a subditis a pastore inquiritur, ignominiosum [Col. 0317C] valde si tunc quaerat discere, cum quaestionem debeat enodare. Circulis ergo vectes semper inhaereant, ut doctores semper in suis cordibus eloquia sacra meditantes testamenti novi arcam sine mora elevent, et quidquid necesse fuerit protinus doceant. Unde bene primus pastor Ecclesiae pastores caeteros admonet, dicens: Dominum Jesum Christum sanctificate in cordibus vestris, parati semper ad satisfactionem omni poscenti rationem de ea quae vobis est spe et fide (I Petr. III). Ac si aperte dicat: Ut ad portandam arcam, id est sanctam Ecclesiam, nulla mora praepediat, vectes a circulis, scilicet doctores a quatuor Evangeliorum eruditionibus, nunquam recedant.

[Col. 0317D] Ut cernitis, o Judaei, praedicta veteris testamenti historia spiritualiter exposita sanctam Ecclesiam ante multas generationes praefiguratam fuisse aperte insinuat, vosque in vestra disputatione indubitanter mentitos esse demonstrat. Dei ergo Filius de coelo descendens, et ex intemerata virgine Maria carnem sine culpa assumens, carnalibus priscae legis caeremoniis finem imposuit; vetus testamentum spiritualiter intelligere docuit; suo ac Spiritus sancti magisterio novum testamentum Dei Patris voluntate instituit; sanctam Ecclesiam elegit, ipsamque suo proprio sanguine redemit, atque ad coelestia promerenda spiritualibus sacramentis sufficienter [Col. 0318A] instruxit. Est itaque Dominus noster Jesus Christus verus Deus naturalem de Deo Patre habens divinitatem. Est et verus homo veram de Virgine matre habens humanitatem. Ipse quippe misericorditer passionem sustinens de antiqui hostis imperio redemit humanum genus; ipse a mortuis veraciter resurgens, et coelum ascendens summus pontifex in aeternum factus, semper apud Deum Patrem per humanitatem interpellat pro omnibus sibi obedientibus (Hebr. VII). Ipse est in praesenti vita spiritualis medicina infirmorum, solatium et levamen miserorum; ipse in coelesti patria dulcissima societas [(94) 1Kb] angelorum, et aeterna refectio omnium sanctorum. Et ut pro certo sciatis, o Judaei, nec omnino dubitetis vera esse quae de Christo [Col. 0318B] dicimus, praedictam testamenti veteris arcam ad memoriam reducamus, ut tam ipsam quam ea quae intra ipsa recondita erant, spiritualiter exponentes Christum verum Deum et verum hominem esse indubitanter ostendamus; et vos qui illum usque hodie pertinaciter negatis per omnia mentitos esse comprobemus.

In praedicta ergo testamenti Domini arca fuit urna aurea, tabulae quoque legis, et virga Aaron quae fronduerat [(95) 1Kb] . Arca igitur haec, ut praediximus, Ecclesia catholica est habens duas tabulas lapideas duplicis testamenti, scilicet veteris et novi, habens etiam perpetuam firmitatem. Urnam quoque auream, quae praefigurabat puram et sinceram Christi carnem, quae caro conservat in se reconditum [Col. 0318C] perpetuae divinitatis manna, quod est revera suavis angelorum refectio, et perpetua omnium sanctorum dulcedo. Nec non etiam virga Aaron, id est summi verique pontificis nostri Jesu Christi salutare vexillum immortalitatis [(96) 1Kb] memoriae semper viriditate frondens. Est itaque Dominus noster Jesus Christus verus Deus et verus homo; est pontifex pontificum, Rex regum et Dominus dominantium; est mediator Dei et hominum. Ad haec pleni incredulitatis malitia, dolo et fallacia, o infelices Judaei, respondentes dicitis Jesum Christum non verum Deum sed purum hominem fuisse, nec se rogantibus peccatorum veniam concedere, nec in se credentibus coelum aperire posse. Praeterea [Col. 0318D] novum testamentum idcirco vos dicitis nolle suscipere, quia non ab omnipotente Deo, sed a Christo qui purus homo fuit, superstitiose illud scitis institutum fuisse. Ad haec nos e diverso vobis, o Judaei, respondentes dicimus, quod praedictas objectiones vestras testamenti veteris auctoritate facile, Deo juvante pariter et jubente, falsificare possumus. Dolo enim et fallacia pleni estis, ideoque falsa sunt omnia quae adversus Christum et adversus catholicam fidem irreverenter objicitis. Est utique Dominus noster Jesus Christus verus Deus et verus homo, per quem Deus Pater omnia creavit ex nihilo. Habet etiam potestatem dimittendi [Col. 0319A] peccata fidelibus suis, quia in ea carne quam ex incorrupta Virgine sine peccato assumpsit, seipsum Deo Patri in ara crucis obtulit. Mortuus est enim propter peccata nostra, et resurrexit propter justificationem nostram (Rom. IV). Habet quippe, ut dictum est, potestatem dimittendi peccata fidelibus suis; quia in ea carne qua passus est et resurrexit, semper apparet vultui Dei Patris rogans pro eis. Quod autem novum testamentum idcirco nolle suscipere vos dicitis, quia illud a Christo institutum fuisse nostis, a recto tramite nimium deviatis; quia, nisi per ipsum qui via, veritas et vita (Joan. XIV) est, ad coelestis patriae felicitatem pertingere minime potestis. Revera ipse Dei Virginisque Filius novi ac veteris testamenti institutor [Col. 0319B] est. Sed novum testamentum veteri testamento superposuit; quia non solvere, sed implere legem venit (Matth. V). Novum quippe testamentum veteris testamenti est supplementum. Vetus quoque testamentum si rationabiliter intelligatur et spiritualiter fideliterque custodiatur, cum novo testamento concorditer graditur. Ut ergo ea quae praemisimus indubitanter vera esse, o Judaei, ostendamus, vosque per omnia in praedictis objectionibus vestris mentitos esse comprobemus, necesse est ut veteris testamenti historiam ad medium deducamus. Nullo enim modo vos melius vincere poterimus, quam cum ex libris vestris testimonia protulerimus, quibus nos evidenter falsos testes esse convincamus. Ad nostram igitur fidem ex omni [Col. 0319C] parte corroborandam, vestramque omnino perfidiam convincendam quid vox divina de Christi Incarnatione, de veteris ac novi testamenti concordia Moysi figurate dicat, audiamus.

Facies, inquit, propitiatorium de auro mundissimo: duos cubitos et dimidium erit longitudo ejus, semissem et cubitum latitudo. Duos quoque cherubim aureos et productiles facies ex utraque parte oraculi. Cherubim unus erit in latere uno et alter in altero. Utrumque latus propitiatorii tegant, expandentes alas et operientes oraculum, respiciantque se mutuo versis vultibus in propitiatorium quo operienda est arca, in qua pones testimonium quod dabo tibi (Exod. XXV). Quid ergo per propitiatorium nisi incarnatus Dominus [Col. 0319D] figuratur? De quo evangelista ait: Ipse est propitiatio pro peccatis nostris (I Joan. II). Per propitiatorium ergo super arcam testamenti positum idem ipse Christus significatur, qui inter Deum et hominem medius propitiator intervenit. De quo iterum Apostolus ait: Quem proposuit Deus propitiationem per fidem in sanguine ipsius (Rom. III) [(97) 1Kb] . Hoc propitiatorium arcae superponitur, sicut et Christus caput est Ecclesiae (Ephes. V): cujus a dextris et a sinistris duo cherubim consistunt, quod est plenitudo scientiae, id est dilectio Dei et proximi per quam Dominus ostenditur. Nemo enim pervenire potest ad Deum, nisi per Dei proximique dilectionem [Col. 0320A] [(98) 1Kb] . Quid ergo per duo cherubin, qui plenitudo scientiae dicuntur, nisi utraque testamenta signata sunt? Ex quibus unus ad dexteram propitiatorii, alter vero ad sinistram stat, quia quod testamentum vetus de Incarnatione nostri Redemptoris coepit prophetando promittere, hoc novum testamentum perfecte jam narrat expletum. Duo autem cherubim ex auro mundissimo facti sunt, quia utraque testamenta pura ac simplici veritate describuntur. Expandebant vero alas, et oraculum operiebant; quia nos, qui Dei omnipotentis oraculum sumus, a culpis imminentibus Scripturae sacrae aedificatione protegimur. Cujus dum sententias sollicite aspicimus, ab errore ignorantiae ejus alis velamur. Uterque vero cherubin in se mutuo [Col. 0320B] aspiciunt versis vultibus in propitiatorium, quia utraque testamenta in nullo a se discrepant, et quasi ad semetipsa vicissim faciem tenent; quia dum quod unum promittit, hoc aliud aperte ostendit, inter se positum mediatorem Dei et hominum vident. Facies quippe a semetipsis cherubin avertent, si quod unum testamentum promitteret, aliud negaret. Sed dum concorditer idem loquuntur vicissim, ut se respiciant in propitiatorium intendunt. Quod enim a longe per figuras patriarcharum et per oracula prophetarum testamentum vetus designavit, hoc novum testamentum manifeste exhibuit. Ut enim vera esse quae dicimus, o inimici veritatis Judaei, indubitanter credatis, de multis quae ad ostendendam veteris ac novi testamenti [Col. 0320C] concordiam proferre poteramus, ad sanctae Ecclesiae aedificationem atque vestram convincendam objectionem saltem vel pauca proferamus. Quid est ergo quod Adam dormiente de ejus latere costa producitur ex qua Eva formatur (Gen. II), nisi quod, moriente in cruce Christo, ex ipsius sacratissimi lateris vulnere redempta crevit virgo mater Ecclesia? Quid est etiam quod Isaac ad immolandum ducitur et ligna portans altari superimponitur et vivit (Gen. XXII), nisi quod Redemptor noster ad passionem ductus, lignum sibi crucis ipse portavit (Joan. XIX), et sic in sacrificio pro nobis est mortuus humanitate, ut tamen immortalis maneret ex divinitate? Utraque ergo testamenta ita sibi in [Col. 0320D] mediatore Dei et hominum conveniunt, ut quod unum adhuc in futuro tempore venturum praesignavit, hoc alterum manifeste jam completum ostendit. Praedicta ergo veteris testamenti historia, o Judaei, Jesum Christum certissime mediatorem dei et hominum esse praedicat; et vos qui illum negatis falsos testes in vestra assertione aperte pronuntiat. Ipsum quippe secundum divinitatem Deus Pater ineffabiliter ante omnia saecula ex seipso genuit; ipsum intemerata Virgo sine virili amplexu verum Deum verumque in tempore hominem peperit. Habet naturalem de Dei Patris essentia divinitatem. Habet naturalem de Virginis matris substantia [Col. 0321A] humanam carnem. Est igitur mediator Dei et hominum. Est medicina infirmorum, spes lapsorum, via ad aeternae viriditatis gaudia concurrentium. Est cibus et suavis refectio beatorum coelestis patriae civium. Ipse quippe Deus et homo Jesus Christus sanctam Ecclesiam, quam ab aeterna damnatione suo pretiosissimo sanguine eripuit, indesinenter custodit et portat, regit et illuminat, atque ad coelestem patriam sublevat.

Quia jam saepe legis testimoniis et prophetarum vaticiniis atque evangelistarum verissimis praeconiis in vestris assertionibus, o Judaei, aperta ratione convicti estis, omni tarditate remota, Christum verum Deum et verum hominem esse; mundum per passionem et crucem suam redemisse; [Col. 0321B] gentilem populum, qui in tenebris et umbra mortis sedebat, sua praedicatione illuminasse et donis Spiritus sancti ditasse credere debetis. Quid ergo dicitis, quid respondetis, vel quid objicitis audiamus. Haec est responsio vestra, o Judaei, simul et oppositio. Dicitis enim Jesum Christum non verum Deum, sed purum hominem fuisse, nec sanctam Ecclesiam redimere vel custodire, nec illam ad coelos secum sublevare posse. Nos autem vobis econtra respondemus, quod Jesus Christus verus Deus est et verus homo, qui in ea carne, quam de Virgine sine peccato assumpsit, sanctam Ecclesiam sibi sociavit, eamque, ut praediximus, sacramentis spiritualibus sufficienter docuit, suoque sacro baptismate [Col. 0321C] a peccatis purgavit, passione et resurrectione ad libertatem perduxit, pretiosissimo corpore et sanguine suo quotidie reficit, sancti Spiritus donis excellentissime nobilitavit, indesinenter portat et regit atque ad coelestis patriae claritatem sine intermissione transvehit. Ut ergo ea quae de Christo ejusque Ecclesia [(99) 1Kb] vera esse clarius luce ostendamus, vosque per omnia in vestra assertione mentitos esse coram Deo et hominibus comprobemus; libri Exodi testimonium in medium proferamus.

Quid ergo Dominus ad Moysen dixerit audiamus. Facies, inquit, candelabrum ductile de auro mundissimo hastile ejus et calamos, scyphos, et sphaerulas, ac lilia ex ipso procedentia (Exod. XXV). [(100) 1Kb] [Col. 0321D] Quid ergo in candelabro, o inimici veritatis Judaei, nisi Redemptor humani generis designatur? quia in eo natura humanitatis refulsit lumine divinitatis, ut mundi candelabrum fieret; quatenus in ejus lumine omnis peccator in quibus jaceret tenebris, videret. Qui pro eo quod nostram naturam sine culpa suscepit, candelabrum tabernaculi ex auro mundissimo fieri jubetur. Ductile autem feriendo producitur, quia et Redemptor noster qui ex conceptione et nativitate perfectus Deus et perfectus homo est, passionum acerbitates pertulit, et sic ad resurrectionis gloriam pervenit. Ex auro ergo mundissimo [Col. 0322A] ductile candelabrum Christus fuit, quia peccatum non habuit, et tamen ejus corpus per passionem et contumelias ad immortalitatem profecit. Nam juxta meritum animae, quo potuisset proficere, omnino non habuit; in membris autem suis qui nos sumus quotidie percussionibus proficit; quia, dum nos tundimur et afficimur ut ejus corpus esse mereamur, ipse proficit: de cujus corpore scriptum est: Ex quo totum corpus per nexus, et conjunctiones subministratum, et constructum crescit in augmentum Dei (Coloss. II): corpus quippe illius nos omnes sumus. Per nexus ergo et conjunctiones corpus ligatur, quia dum capiti pectus, dum pectori brachia, dum brachiis manus, digiti in manibus sunt conjuncti, ac membra caetera membris inhaerent, [Col. 0322B] corpus omne perficitur: sicut sancti apostoli, quia Redemptori nostro propinqui steterunt, quasi pectus capiti inhaeserunt; quos quia martyres sunt secuti, quasi conjuncta brachia pectori fuerunt. Quibus dum pastores et doctores jam modo in pace Ecclesiae conjuncti sunt per bona opera, manus brachiis adhaerent. Omne itaque hoc corpus Redemptoris nostri quotidie per nexus et conjunctiones subministratur in coelo; quia cum ad eum electae illae animae ducuntur, ei sua membra colligantur. De quo bene subditur, subministratum et constructum crescit in augmentum Dei; quia Jesus Christus Redemptor noster qui in se quod proficiat non habet, adhuc per sua membra quotidie augmentum [Col. 0322C] habet. Unde rursus scriptum est: Donec occurramus omnes in mensuram aetatis plenitudinis Christi (Ephes. IV). Hastile vero ejusdem candelabri ipsa eadem sancta Ecclesia debet intelligi, quae ipsius Christi corpus est, quia inter tot adversa libera stat. Calami autem qui de hastili prodeunt, praedicatores sanctae Ecclesiae sunt qui dulcem sonum in mundo emittunt, videlicet canticum novum, id est nova Christi mandata, de quibus dicitur [(1) 1Kb] : Novus homo venit in mundum, nova praecepta dedit mundo. Scyphi autem vino repleri solent. Quid autem mentes doctorum nisi scyphi sunt, qui vino nos scientiae inebriant, ut oblectamenta hujus mundi quae amavimus obliviscamur? Sphaerula enim ex omni parte volvitur: et praedicatio quae nec adversitate [Col. 0322D] retineri potest nec prosperitatibus elevari, spaerula est; quia et inter adversa fortis et inter prospera humilis nec timoris habet angulum nec elationis. In cursu ergo suo figi non valet, quia per cuncta se volubiliter trahit. Ut autem hoc quod exempli causa protulimus, exsequamur; bene post scyphos et sphaerulas in candelabro lilia describuntur, quia post hanc quam diximus spiritualem praedicationis ebrietatem atque voluptatem, illa virens patria sequitur, quae sanctis floribus, id est animabus vernat aeternis. Scyphi autem et spherulae ad laborem pertinent, lilia vero ad retributionem. Candelabrum [Col. 0323A] ergo septem ramorum, o infelices Judaei, Christum, ut supra dictum est, septem Ecclesias gestantem [(2) 1Kb] quas septiformis gratia illustrat Spiritus sancti splendore micante. Ideo septem Ecclesias dicimus, cum una sit sancta catholica, id est universalis Ecclesia; ut eam septiformi Spiritu designemus plenam. De qua ejusdem sanctae Ecclesiae sponsus, scilicet Dei et Virginis Filius, in Cantico spiritualis amoris per Salomonem dicit [(3) 1Kb] : Una est columba mea perfecta mea, una est matri suae, electa genitricis suae (Cant. VI). Dei omnipotentis gratia est mater nostra, quae nos ad mortem natos ad aeternam regeneravit vitam. Quae gratia unam columbam elegit, quia illos solos congregat qui in simplicitate vitae perseverant, et ab unitate sanctae [Col. 0323B] Ecclesiae per haereses et schismata non recedunt. Multi quippe fideles dum ad ipsum intendunt, dum uno se desiderio Christi invicem inuniunt, dum habentes cor unum et animam unam in charitate se conjungunt; ex multis membris unum corpus efficiunt, omnesque in unitatis simplicitate viventes una columba, id est una Ecclesia catholica, existunt. Quae sola perfecta genitrici suae, id est divinae gratiae, et electa dicitur; quia extra hanc quam diximus sanctam Ecclesiam, nemo ad perfectionem, nemo ad aeternam vitam pervenire poterit [(4) 1Kb] . Candelabrum ergo septem ramorum, ut praedictum est, Jesum Christum septiformem Ecclesiam gestantem, illuminantem, gubernantem, eamque post se ad coelestem patriam perducentem evidentissime praefiguravit. [Col. 0323C] Huic candelabro fiunt emunctoria quae in lege forcipes nuncupantur. Et haec quidem candelabri emunctoria duo testamenta interpretantur quibus peccata purgantur, quaeque invicem sancti Spiritus unione sociantur. Extra velum autem testimonii, quod oppansum est, candelabrum ardere praecipitur; quia sine ullo veteris testamenti velamine Spiritus sancti veritas jam fulget. Oleum vero quod de arboribus olivarum studiose Dominus offerri praecipit, gratiam Spiritus sancti ostendit habentem in se pacem et misericordiam per Salvatoris adventum, unde et in cordibus nostris lumen veritatis accenditur.

Praedictum itaque libri Exodi testimonium, o inimici veritatis Judaei, Christum in veteri testamento [Col. 0323D] praefiguratum fuisse aperte praedicat; et vos qui illum jam venisse et mundum suo pretiosissimo sanguine redemisse, sanctam sibi Ecclesiam conjunxisse pertinaciter negatis, falsos testes esse manifeste demonstrat. Jam itaque a Deo Patre missus in hunc mundum venit, sanctam Ecclesiam ex Judaeis et gentibus collectam in seipso qui verae fidei fundamentum est, firmiter fundavit, ex vivis electisque lapidibus sine intermissione construit, atque ad coelestis patriae claritatem illam quotidie sustollit. Ut ergo non dubitetis vera esse quae dicimus, [Col. 0324A] ex tabernaculi constructione, quid Moyses in eremo, jubente Domino, aedificavit, probare volumus. Moneo igitur vos, o perfidi Judaei, ut diligenter audiatis quam perspicue tabernaculum quod Moyses jussu Domini in deserto construxit, sanctae Ecclesiae quam vos Christi sponsam et ab eo redemptam esse negatis, spiritualiter figuram tenuit.

[(5) 1Kb] Hoc ergo tabernaculum per allegoriam sanctam significabat Ecclesiam in hujus vitae eremo constitutam. De qua Psalmista ait: Quoniam abcondit me in tabernaculo suo; in die malorum protexit me in abscondito tabernaculi sui (Psal. XXVI). Variis speciebus construitur tabernaculum, partim pretiosis, partim vilioribus, per quod demonstratur alios sanctos, alios peccatores esse in Ecclesia. [Col. 0324B] Sed quid iterum Dominus Moysi dicat audiamus. Facies, inquit, decem saga cilicina ad operiendum tectum tabernaculi. Facies in eo tectum aliud de pellibus arietum rubricatis. Etiam tertium operimentum facies de bysso retorta hyacintho et purpura, coccoque bis tincto opere plumario [(6) 1Kb] . Quid ergo per pelles arietum et per saga cilicina quibus tabernaculum tegitur, nisi quosdam ecclesiasticos viros saecularibus curis deditos accipimus, qui aliquando in sancta Ecclesia occulto Dei judicio, quamvis duri et rigidi sunt, tamen aliis in regimine praeficiuntur? Et quia servire temporalibus curis non metuunt, oportet ut tentationum ventos et pluvias de hujus mundi contrarietatibus portent. Quid vero per hyacinthum coccumque bis tinctum designatur, [Col. 0324C] nisi interna subditorum vita innocentia et sanctitate praeclara? Quae dum in tabernaculo capte [(7) 1Kb] sub ciliciis et pellibus absconditur, sua integra pulchritudo servatur, ut ei interioribus tabernaculis byssus fulgeat, coccus coruscet, hyacinthus caeruleus resplendeat, desuper pelles et cilicia, imbres, ventos et pulverem ferant. Qui igitur magnis virtutibus in sanctae Ecclesiae sinu profituerit [(8) 1Kb] , praepositorum suorum vitam despicere non debent, cum vacare eos exterioribus curis vident; quia hoc quod ipsi securi intima penetrant, ex illorum adjumento est qui contra procellas hujus saeculi exterius laborant. Quam enim candoris sui gratiam retineret, si byssum pluvia tangeret? Aut quid fulgoris [Col. 0324D] atque claritatis coccus vel hyacinthus ostenderet, si haec susceptus pulvis foedaret? Sit ergo desuper tectura cilicii fortis ad pulverem, sit inferius color hyacinthinus aptus ad decorem. Sanctam Ecclesiam ornent qui solis studiis spiritualibus vacant; tegant Ecclesiam quos labor temporalium rerum non gravat. Nequaquam ergo contra rectorem suum exteriora agentem murmuret is qui intra sanctam Ecclesiam spiritualiter fulget. Si enim tu secure interius coccus rutilas, cilicium quo protegeris cur accusas? Dum ergo tabernaculum, [Col. 0325A] Domino jubente, in eremo constructum, o infelices imo infelicissimi Judaei, tam aperte sanctam Ecclesiam ejusque ministros, praelatos videlicet ac subditos in ea futuros praefiguravit; vos qui nec figuris patriarcharum, nec vaticiniis prophetarum, nec praeconiis apostolorum fidem accommodare vultis, in mendacissimis vestris assertionibus evidentissime redarguit. Ad nostram etiam fidem magis magisque roborandam et vestram perfidiam omnino convincendam, qualiter omnis illa tabernaculi constructio sive dispositio spiritualiter intellecta eamdem sanctam Ecclesiam omnium Christianorum matrem, ejusque ministros, apostolos scilicet et evangelistas atque doctores caeteros, nec non et omnes patriarchas et prophetas qui Christum ab initio [Col. 0325B] mundi venturum esse praedixerunt, omni dubitatione remota, praesignaverit, ex verissima ipsius temporis historia proferamus.

Facies, inquit, Dominus ad Moysen, quatuor columnas, fusis basibus earum argenteis (Exod. XXVI). [(9) 1Kb] Quatuor columnae istae quatuor evangelistas praesignabant in Christo et in Ecclesia firmitate fidei solidandos. Columnarum bases argenteae esse dicuntur, scilicet propter divini eloquii claritatem. Harum igitur columnarum bases sanctos veteris testamenti praefigurabant qui suo gestamine structuram Ecclesiae portant. Supra fundamentum enim prophetarum evangelistae collocantur, eorumque auctoritate evangelicam fidem confirmant. Quod autem hae quatuor columnae deaurata habebant [Col. 0325C] capita, illum praefigurabant, de quo dicit Apostolus: Caput viri Christus est (I Cor. XI). Evidenter itaque, o inimici veritatis Judaei, vetus et novum testamentum sibi invicem concordant, quia prophetae et evangelistae Jesum Christum verum Deum et verum hominem esse affirmant. Patres veteris et novi testamenti in unam mediatoris Dei et hominis Jesu Christi fidem conveniunt, et vos qui illum pertinaci mente negatis, in vestris oppositionibus mentitos esse ostendunt. Antiqui patres per Christum quem indubitanter venturum praesciebant salvari credebant; Patres vero novi testamenti per ipsum quem jam venisse et mundum redemisse indubitanter credunt, salvari omnino confidunt. Hanc [Col. 0325D] procul dubio veteris et novi testamenti concordiam ipse Deus et homo Jesus Christus per quem Deus Pater omnia regit et disponit, certissime futuram praemonstrabat, cum in constructione tabernaculi, ut columnae argenteae interius starent, paxillos vero aereos extra per circuitum figi praecipiebat, quibus tabernaculum religatum firmiter staret. Sic enim ait Dominus ad Moysen:

Facies paxillos tabernaculi et atrii cum funibus suis (Exod. XXXV). [(10) 1Kb] Patres veteris testamenti, quia ab ipsa Incarnatione Redemptoris nostri per intervalla temporum longius constiterunt, quasi foris stare visi sunt. Et quia ab Abel sanguine passio [Col. 0326A] jam coepit Ecclesiae, una est Ecclesia electorum praecedentium atque sequentium. Sed tamen quia discipulis dicitur, multi reges et prophetae voluerunt videre quae vos videtis, et non viderunt, et audire quae auditis et non audierunt (Luc. X); antiquis patribus quasi foris stetisse est, Redemptoris nostri praesentiam corporaliter non vidisse. Exterius igitur sed tamen non divisi a sancta Ecclesia fuerunt, quia mente, opere, praedicatione, ista jam fidei sacramenta, ut ait B. Gregorius [(11) 1Kb] in Codice pastoralis regulae, tenuerunt; istam sanctae Ecclesiae celsitudinem spiritualibus oculis conspexerunt, quam nos adhuc praestolando sed jam habendo conspicimus. Sicut nos enim in praeterita passione Redemptoris nostri, ita illi per fidem in eadem ventura [Col. 0326B] salvati sunt. Illi ergo foris, non extra mysterium sed extra tempus fuerunt. Unde et in constructione tabernaculi, ut columnae argenteae interius starent, paxilli aerei figi per circuitum exterius jussi sunt, in quibus tabernaculum religatum teneretur. Columnae itaque argenteae interius, paxilli vero extra in circuitu figuntur atque in ipsis funes ligati sunt, ut tabernaculum fixum maneret; quia videlicet ut sancti apostoli in luce sermonis sui solidi starent, videlicet ut totum tabernaculum, id est sancta Ecclesia in fidei integritate consisteret, tanquam paxilli aerei Patres veteris testamenti, scilicet patriarchae et prophetae, exterius fixi sunt; quatenus verborum suorum funibus praedicatorum mentes in soliditate stringerent, atque hoc Dei [Col. 0326C] tabernaculum in statu verae fidei firmiter ligarent. Extra ergo paxilli sunt, quia ante tempus hujus sanctae Ecclesiae fuerunt; sed tamen eos ligant qui in ipsa sunt scilicet apostolos et evangelistas; quia, dum coelestia mysteria praedicant ventura, haec postquam ostensa sunt, credibilia omnibus esse fecerunt. Ut ergo intus columnae immobiles starent, foris paxilli continent funes; quia ut sancti apostoli mysterium vitae crederent, illorum praedicatio obtinuit qui, priusquam fieret, videre et praedicare potuerunt. Nec immerito columnae argenteae, paxilli vero aerei facti sunt; quia quod jam apostoli clare praedicant, hoc prophetae sub intellectu mystico obscure locuti sunt. Recte ergo per aeris metallum [Col. 0326D] Patres veteris testamenti signati sunt, quia clari in suis praedicationibus non fuerunt. Sancti vero apostoli, quia de Redemptoris nostri mysterio lucem veritatis habuerunt, argenteis columnis expressi sunt.

Et notandum, quod argentum sonat et lucet, aes vero sonat et non lucet; quia videlicet praedicatores novi testamenti aperte locuti sunt quae et monstrare potuerunt; praedicatores autem veteris testamenti, quia per allegoriarum umbras de coelesti mysterio obscura protulerunt, quasi sine luce sonitum dederunt. Veteris igitur et novi testamenti Patres, o inimici veritatis Judaei, indubitanter sibi in Jesu Christo Redemptore mundi concordant, et vos qui [Col. 0327A] illum non venisse, nec verum Deum esse proterva mente negatis, verissimis rationibus falsos testes esse comprobatur.



§ XXIII.---

Cum prophetica auctoritate apostolorum dicta solidentur, indicat ex Exodi verbis, spiritualiter intellectis quae de tabernaculi constructione dicuntur, novi et veteris testamenti doctores sacrae Ecclesiae fundamentum jacentes figuratos esse; qui tanquam bases et tabulae deauratae Ecclesiam aedificant et sustinent. Ibidem per vela cilicina futuram peccatorum poenitentiam praesignari ait, per quam plurimi in veteri testamento Deo placuerunt: quam etiam egregie ex Isidori dictis describit. Deum solum, qui et interius mentem illuminat ad veram cordis contritionem, et peccata ad poenam non imputat, peccata dimittere posse, ex ipsorum Judaeorum confessione comprobat. Licet namque potestatem retinendi et solvendi peccata Ecclesiae [Col. 0327B] Christus concesserit; ipse tamen per se tantum pretio sui sanguinis ab interiori macula, et ab aeterna poena solvit: quod nec sacerdotibus novoe legis datum est; ut ipsis verbis Mag. Sent. declarat. Huic veritati Petrus et Paulus et Joannes, qui nos habere redemptionem per sanguinem ejus, et propitiationem esse pro peccatis nostris ex prophetarum oraculis ostendunt, apte concordant. Quibus adjungit Ambrosium et Augustinum.

Vellem scire, o Judaei, utrum jam tot ex supradictis patriarcharum idoneis figuris convicti, tot verissimis prophetarum vaticiniis superati, tot evangelistarum clarissimis praeconiis redarguti et in vestris mendacissimis objectionibus falsificati, Jesum Christum verum Deum esse credatis, an adhuc caecitate mentis praepediti de illius coaeterna Deo Patri divinitate in aliquo dubitetis. Haec est [Col. 0327C] vestra responsio, o Judaei, simul et objectio. Dicitis enim Dominum nostrum Jesum Christum verum Deum non esse, nec in se credentibus peccata dimittere, vel secum eos ad coelestem patriam perducere posse. Nos vero respondentes vobis, e diverso dicimus, quod mediator Dei et hominum Jesus Christus naturalem habet de Deo Patre divinitatem et veram de Virgine matre humanitatem; ipsum genuit Deus Pater ineffabiliter ante omnia saecula; ipsum in tempore genuit semper Virgo Maria ex se caro factum sine virili concupiscentia. Quia igitur verus Deus et verus homo est, tantae dignitatis et potestatis est, ut in se fideliter credentibus humiliterque petentibus misericorditer peccata dimittat, [Col. 0327D] eosque sibi spiritualiter adhaerere et ad coelestem patriam per se qui via, veritas et vita (Joan. XIV) est, pervenire faciat. Ut ergo vos per omnia in vestra objectione mentitos esse comprobemus, libri Exodi testimonium in medium proferamus. Cum enim Dominus in eremo tabernaculum construi praeciperet, quid inter caetera Moysi mandaverit, moneo, o rebelles et increduli Judaei, ut diligenter audiatis.

Facies, inquit, decem cortinas de bysso retorta, et hyacintho, et purpura coccoque bis tincta opere vario et arte polymita, quarum una habebit in longitudine viginti octo cubitos et in latitudine quatuor. Una quoque mensura erit omnium cortinarum. Facies [Col. 0328A] et ansas hyacinthinas in ora cortinae unius ex utroque latere, et in ora cortinae alterius, scilicet ut contra se veniant ansae et mutuo jungantur, Fundes et quinquaginta circulos aureos qui cortinarum mordeant ansas, et fiat unum tabernaculum. Facies et saga undecim de pilis caprarum ad operiendum tectum tabernaculi. Unum sagum habebit in longitudine cubitos triginta, et in latitudine cubitos quatuor. Facies et quinquaginta ansas in ora sagi unius, et alias quinquaginta in ora sagi alterius, ut sibi invicem conjungant. Facies et quinquaginta fibulas aeneas quibus nectatur tectum, ut unum pallium ex omnibus sagis fiat (Exod. XXVI). Ut saepe testatus sum, o Judaei, vetus testamentum non ad litteram sed spiritualiter est intelligendum [(12) 1Kb] . Quod ergo [Col. 0328B] superius de columnis diximus, hoc etiam de tabulis tabernaculi earumque basibus intelligimus. Quid itaque per tabulas allegorice signatur, nisi apostoli et evangelistae, caeterique doctores, extensa per universum mundum praedicatione dilatati? Quid per bases argenteas, nisi ut praedictum est, prophetae signantur, qui super impositas tabulas ipsi firmi ac fusiles sustinent? Quia apostolorum et evangelistarum vita dum eorumdem prophetarum praedicatione instruitur, illorum auctoritate solidatur. Unde et cunctae bases binae singulis tabulis supponuntur, quia, dum sancti prophetae suis praedicationibus in mediatoris incarnatione concordant, subsequenter apostoli et evangelistae caeterique doctores [Col. 0328C] sanctam Ecclesiam indubitanter aedificant. Et cum a semetipsis non discrepant, illos in se robustius figunt atque confirmant. Quod autem argenteas jussit fieri bases et tabulas deauratas, ostendit novi testamenti mandata longe esse clariora, quam legis et prophetarum praecepta. Per bases itaque argenteas et tabulas deauratas patriarchae et prophetae, apostoli et evangelistae, caeterique novi ac veteris testamenti doctores figurantur, super quos Ecclesia sancta catholica aedificatur, testante Apostolo, qui omnibus ejusdem Ecclesiae filiis ait: Jam non estis hospites et advenae; sed estis cives sanctorum et domestici Dei, superaedificati super fundamentum apostolorum et prophetarum, ipso summo angulari lapide Christo Jesu (Ephes. II). Sicut ergo per bases [Col. 0328D] argenteas et per tabulas deauratas doctores veteris ac novi testamenti designantur, ita per tentoria, quae ansulis assuta, et circulis suspensa, atque innexa funibus ad modum cortinarum viginti et octo in longum, atque in latum quatuor cubitis distendebatur, reliqua credentium plebs figuratur, quae haeret Christo et pendet ex eo funibus fidei: Funiculus enim triplex, ut ait Salomon, difficile rumpitur (Eccle. IV): quo significatur sanctae Trinitatis fides ex qua pendet et per quam sustentatur omnis Ecclesia. In hoc autem quod viginti et octo cubitorum in longum, et in latum quatuor unius mensurae cortinae distendebantur, lex sancti Evangelii designatur. [Col. 0329A] Septenarius namque numerus legem significare solet pro multis septenariis sacramentis, quae consociant ad quatuor Evangelia. Quater septem viginti et octo numerum faciunt [(12*) 1Kb] . Decem ergo cortinae fiunt, ut integrum perfectionis numerum faciant, et legis Decalogum signent. Quae tamen cortinae quinquagenis aureis circulis sibimet connectuntur, quia omnes fideles per donum sancti Spiritus fidei et charitatis vinculo sociantur, et Jesu Christo, qui totius Ecclesiae caput est (Ephes. V), spiritualiter conjunguntur, ac per ipsum, qui rectissima via est, quotidie ad coelestem patriam sublevantur.

Si diligenter, o inimici veritatis Judaei, praedictum libri Exodi testimonium spiritualiter expositum [Col. 0329B] attenditis, aperte vos ipsos in vestra oppositione, qui Jesum Christum verum Deum esse negatis, et novum testamentum recipere renuitis, mentitos esse cognoscitis. Dum enim Veteris ac Novi Testamenti concordiam praedicat, et omnes fideles Jesu Christo capiti suo fidei et charitatis vinculo conjunctos esse, et per eum ad videndam Dei Patris claritatem posse pertingere figurate praemonstrat; vos qui illum Salvatorem in se sperantium non esse asseritis, falsos testes indubitanter comprobat. Quid etiam vela cilicina, de quibus superius mentionem fecimus, spiritualiter exposita in sancta Ecclesia significent; vos o inimici veritatis Judaei, qui Christum dicitis peccata in se sperantium non posse [Col. 0329C] dimittere, moneo ut patienter audiatis [(13) 1Kb] . Undecim quippe vela a Domino fieri praecipiuntur. In cilicio quoque peccatum ostenditur, propter hoedos ad sinistram Jesu Christi judicantis ponendos (Matth. XXV). Quoniam ergo superius in decem cortinis Spiritus sancti dono perfectionem legis tenentes signati sunt; rursus in undenariorum ciliciorum numero [quoniam transgreditur denariorum numero [(13*) 1Kb] ] legis transgressores, hoc est peccatores in Ecclesia intelliguntur. Sed tamen et ipsa vela cilicina quinquagenis ansulis copulabantur; scilicet propter poenitentiae signum, et spem remissionis per veram confessionem peccatorum. Cilicina ergo, ut praediximus, vela in tabernaculi constructione ansulis suspensa peccatorum hominum [Col. 0329D] futuram poenitentiam praesignabant in sancta Ecclesia.

[(14) 1Kb] Poenitentibus exemplum Job primus exhibuit, quando post flagella adhuc in sui redargutione etiam in cinere et cilicio lamenta poenitudinis sumpsit, dicens: Idcirco ipse me reprehendo, et ago poenitentiam in favilla et cinere (Job XLII). Post hunc David nobis magisterium praebuit poenitentiae, quando gravi culpa lapsus, dum audisset a propheta [Col. 0330A] peccatum suum, confestim poenituit, et culpam suam poenitentiae confessione sanavit (II Reg. X). Sic Ninivitae, Jona praedicante, in cinere et cilicio poenitentiam egerunt, et corporum simul et animarum, Deo illis propitiante, periculum evaserunt (Jon. III). Displicuerunt sibimetipsis quales peccando facti fuerant; et quales poenitendo et vitam suam emendando facti sunt, Deo placuerunt. Alii etiam plurimi in veteri testamento veram Deo poenitentiam obtulerunt, et ab eo clementiam consequi meruerunt. »Est [(15) 1Kb] autem poenitentia, ut ait B. Isidorus noster patronus, medicamentum vulneris, spes salutis per quam peccatores salvantur, per quam Deus ad misericordiam provocatur: quae non tempore pensatur, sed profunditate luctus et lacrymarum [Col. 0330B] perficitur. Poenitentia quippe a poena nomen accepit, qua anima cruciatur; et caro a vitiis et concupiscentiis carnalibus mortificatur. Hi vero qui poenitentiam legitime agunt, proinde capillos et barbam nutriunt, ut ostendant abundantiam criminum, quibus caput peccatoris gravatur. Unde scriptum est: Crinibus peccatorum suorum unusquisque constringitur (Prov. V). Vir quippe si comam nutriat, ignominia est illi (I Cor. XI). Ipsam enim ignominiam suscipiunt poenitentes pro merito peccatorum. Quare poenitentes in cilicio prosternuntur? Ideo videlicet quia per cilicium recordatio est peccatorum, propter hoedos, ut supra diximus, ad sinistram Dei et hominis Jesu Christi in die judicii futuros [Col. 0330C] (Matth. XXV). Quia enim cilicium de pilis caprarum texitur, idcirco per cilicium peccatores designantur. Inde ergo seipsos constrantes [(16) 1Kb] , in cilicio prosternuntur, tanquam dicentes: Et peccatum meum contra me est semper (Psal. L). Ideo etiam cinere asperguntur, videlicet ut sint memores quia cinis et pulvis sunt; vel quia pulvis, id est imi [(17) 1Kb] , facti sunt. Unde et illi praevaricatores, scilicet primi homines peccando a Deo recedentes suisque malis factis Creatorem offendentes in pulverem unde sumpti factique fuerant, redierunt. Bene ergo in cilicio ac cinere poenitentes deplorant peccata, quia in cilicio asperitas et punctio peccatorum, in cinere autem pulvis ostenditur mortuorum: et idcirco recte in utroque poenitentiam agimus, scilicet ut in punctione [Col. 0330D] cilicii cognoscamus vitia quae per culpam commisimus, et in favilla cineris perpendamus mortis sententiam, ad quam peccando pervenimus. Poenitentiae autem remedium Ecclesia catholica in spe indulgentiae fideliter alligat exercendum, et post unum baptismi sacramentum, quod singulari traditione commendatum sollicite prohibet iterandum, medicinali remedio subrogat adjumentum. Cujus remediis egere se cuncti agnoscere debent pro quotidianis [Col. 0331A] humanae fragilitatis excessibus, sine quibus in hac vita esse non possumus; honorum duntaxat dignitate servata, ita ut sacerdotibus et levitis Deo tantum teste fiat; a caeteris vero astante coram Deo et coram altari sacerdote solemniter; ut hic tegat fructuosa confessio, quod temerarius appetitus aut ignorantiae notatur contraxisse neglectus. Sicut enim in baptismo omnes iniquitates remitti, vel per martyrium nulli peccatum credimus imputari; ita et in poenitentiae compunctione fructuosa universa fatemur deleri peccata. Lacrymae enim poenitentiae, ut ait Hispaniarum doctor Isidorus, apud Deum pro baptismate reputantur. Unde quamvis sint magna delicta, quamvis gravia, non est tamen illis de Dei misericordia desperandum. In actione autem poenitudinis, [Col. 0331B] ut supradictum est, non tam consideranda est mensura temporis, quam doloris. Cor enim contritum et humiliatum Deus non spernit (ibid.). Verumtamen quanta in peccando fuit ad malum abruptae mentis intentio, tanta necessaria est lamentationis devotio. Duplex est autem poenitentiae gemitus: vel dum plangimus quod male gessimus; vel quod non egimus, quod agere debueramus. Ille autem vere poenitentiam agit, qui nec poenitere, nec deflere praeterita negligit, nec iterum poenitenda committit. Qui vero lacrymas indesinenter fundit, et tamen peccare non desinit; hic lamentum habet, sed delictorum mundationem non habet. Si quis autem per Dei gratiam ad poenitentiam convertitur, perturbari non debet, si rursus post emendationem [Col. 0331C] relicta vitia cor pulsent, dum non possint bonae conversationi nocere, quia tales cogitationes non sunt ad damnationem, sed ad probationem. Nec est occasio subeundi discriminis, sed potius augendae virtutis. Nam et si quis circa finem suum per poenitentiam desinat esse malus, non ideo debet desperare, quia in termino est ultimae vitae; quoniam Deus non respicit, quales antea fuimus, sed quales circa finem vitae erimus. Ex fine enim suo Deus unumquemque hominem justificat aut condemnat, sicut scriptum est: Ipse judicat extrema terrae (I Reg. II). Et alibi: Universorum finem ipse considerat (Job XXVIII). Proinde ergo non dubitamus, circa finem justificari hominem per poenitentiae [Col. 0331D] compunctionem. Sed quia raro id fieri solet, metuendum est ne, dum ad finem differtur conversio, insperata ante occupet mors, quam subveniat poenitentia. Pro qua re, etsi bona est in extremo vitae conversio, melior est tamen quae longe ante finem agitur, ut ab hac vita securius transeatur.«

Vela itaque cilicina, o Judaei, ut dictum est, in tabernaculo foederis suspensa, conversorum poenitentiam praesignabant in sancta Ecclesia [(18) 1Kb] . Possunt haec saga cilicina, ut longe superius jam scripsimus, quibus, jubente Domino, tabernaculum tegebatur, ut pluvias et ventos turbinesque toleraret, [Col. 0332A] grossas quorumdam hominum mentes accipi, quae aliquando in Ecclesia occulto Dei judicio, quamvis durae sint, aliis praeferuntur. Unde et pelles arietum bene ibi sequenter subjecit, ut per arietes duces praepositosque Ecclesiarum ostenderet. Et quia tales deservire curis saecularibus non timent, oportet ut etiam tentationum ventos, atque hujus mundi contrarietates portent, ut qui intra sanctam Ecclesiam spiritualiter quasi byssus et hyacinthus ac purpura fulgent, securi interius resplendeant, dum praepositi et rectores eorum contra procellas et turbines saeculi foris laborant.

Est ergo Dominus noster Jesus Christus, o mendaces imo mendacissimi Judaei, verus Deus et verus homo, qui in se credentibus per veram poenitentiam [Col. 0332B] peccata dimittit, eosque funibus verae fidei et ansulis perfectae charitatis sibi indivisibiliter adhaerere facit, et per seipsum ad videndam omnipotentis Dei Patris sui claritatem, coeleste regnum intromittit. Quia igitur veteris testamenti auctoritates in Jesu Christo Redemptore mundi spiritualiter concordant, vos qui omnino a veritate discordes estis, qui illum videlicet in se sperantibus non posse peccata dimittere, nec eos spiritaliter conjungere, nec ad coelestem patriam perducere asseritis, falsos testes esse indubitanter comprobant

Hoc loco consequenter dicitis, o Judaei, quod nemo potest peccata dimittere nisi solus Deus. Ad haec nos econtra respondentes dicimus, quod veraciter et absque ulla ambiguitate solus Deus peccata [Col. 0332C] dimittit, et suo justissimo judicio quibus vult peccata imputat, et quos vult a peccatis absolvit. Veraciter quippe Deus omnipotens poenitentem solvit a delicto poenae, et tunc solvit, quando intus mentem illuminat inspirando veram cordis contritionem [(19) 1Kb] . Nemo enim de peccato vere compungitur habens cor contritum et humiliatum, nisi in charitate. Qui charitatem habet vita aeterna dignus est. Nemo autem simul dignus est vita et morte. Non est igitur jam tunc ligatus debito aeternae mortis. Filius enim irae jam esse desiit, ex quo diligere Deum et proximum, et poenitere coepit. Ex tunc ergo solutus est ab ira quae non manet super illum qui credit in Christum, sed super illum qui non credit [(20) 1Kb] . [Sic [Col. 0332D] enim ait B. Joannes evangelista: Qui credit in Filium Dei, habet vitam aeternam; qui autem non credit, non habet vitam, sed ira Dei manet super eum (Joan. III).] Non igitur postmodum per sacerdotem cui confitetur peccata, liberatur ab ira aeterna, a qua jam per Dominum liberatus est, ex quo dixit: Confitebor [mala quae feci]. Solus itaque Deus hominem intus mundat a macula peccati, et a debito aeternae poenae solvit, qui per prophetam ait: Ego solus deleo iniquitates populi, et peccata (Isai. XLIII). Sicut enim Deus retinuit sibi potestatem baptismi, ita et poenitentiae, et ideo sicut interius gratia sua animam illuminat, ita simul debitum aeternae mortis relaxat. [Col. 0333A] Ipse enim per seipsum peccata poenitentium tunc tegit, quando ad poenam non reservat, scilicet quando debitum poenae solvit. Quod autem ipse tegat, Augustinus [(21) 1Kb] aperte insinuat exponens illum locum Psalmi XXXI: Quorum tecta sunt peccata, id est cooperta et abolita. Si enim texit Deus peccata, advertere noluit; si noluit advertere, noluit animadvertere, id est punire, sed voluit ignoscere. Ita ergo dicit a Deo tecta esse peccata, non quod Deus illa non videat, sed aeternaliter non puniat. Videre enim Deum peccata, est ad poenam imputare; avertere autem faciem a peccatis, hoc est ea ad poenam non reservare. Quibus Deus dimittit peccata, tegit, ne in judicio revelentur.

Hoc igitur sane dicere et sentire possumus, [Col. 0333B] quod solus Deus peccata dimittit, et tamen Ecclesiae contulit potestatem ligandi atque solvendi; sed aliter ipse solvit vel ligat, et aliter Ecclesia. Ipse enim per se tantum dimittit peccatum, quia et animam ab interiori macula mundat, et a debito aeternae mortis absolvit. Non hoc autem sacerdotibus concessit, quibus tamen tribuit potestatem ligandi et solvendi, id est ostendendi homines ligatos vel solutos. Unde et Dominus leprosum sanitati prius per se restituit, deinde ad sacerdotes misit, quorum judicio ostenderetur mundatus (Matth. VIII). Ita etiam jam Lazarum vivificatum obtulit discipulis solvendum (Joan. XI), quia etsi aliquis apud Deum sit solutus, non tamen in facie Ecclesiae solutus [Col. 0333C] est, nisi per sacerdotis judicium. In solvendis igitur culpis vel retinendis ita operatur sacerdos evangelicus et judicat, sicut olim legalis in illis qui contaminati erant lepra (Levit. XIII), quae peccatum significabat. Unde ait B. Hieronymus super Matthaeum, ubi Dominus dicit Petro: Tibi dabo claves regni coelorum; et quidcunque solveris super terram erit solutum et in coelis; et quodcunque ligaveris super terram erit ligatum et in coelis (Matth. XVI). Hunc, inquit, locum quidam [(22) 1Kb] non bene intelligentes, aliquid sumunt de supercilio Pharisaeorum, ut damnare innoxios, vel solvere se putant noxios, cum apud Deum non sententia sacerdotum, sed reorum vita quaeratur. In Levitico ostendere se sacerdotibus jubentur leprosi (Levit. XIV): quos illi [Col. 0333D] non faciunt leprosos vel mundos, sed discernunt qui mundi vel immundi sunt; ita [(23) 1Kb] et nunc Evangelii sacerdotes. Aperte quippe ostenditur, quod non [(24) 1Kb] sequitur Deus Ecclesiae judicium, quae per subreptionem et ignorantiam interdum judicat. Deus autem semper judicat secundum veritatem remittendis [Col. 0334A] vel retinendis culpis. Id juris et officii, ut ait Magister Petrus in Sententiis, habent evangelici sacerdotes nunc, quod olim sub lege habebant legales in curandis leprosis. Hi ergo dimittunt peccata vel retinent, dum dimissa a Deo vel retenta judicant et ostendunt. Ponunt enim sacerdotes nomen Domini super filios Israel, sed ipse benedicit, ut legitur in Numerorum libro, cap. 6. Hunc modum ligandi et solvendi B. Hieronymus supra notavit.

Hic etiam alius modus ligandi atque solvendi ostenditur. Ligant [(25) 1Kb] quoque sacerdotes, dum satisfactionem poenitentiae confitentibus imponunt. Solvunt, cum de ea aliquid dimittunt, vel per eam purgatos ad sacramentorum communionem admittunt. [Col. 0334B] Secundum hunc modum dicunt etiam sacerdotes dimittere peccata vel retinere. Unde ait B. Augustinus [(26) 1Kb] : »Opus justitiae sacerdotes exercent in peccatores, cum eos justa poena ligant; opus misericordiae, cum de ea aliquid relaxant, vel sacramentorum communioni conciliant.«

Cum in caeteris oppositionibus vestris, o perfidi Judaei, contra Christum, contra ipsius sponsam, id est contra sanctam Ecclesiam multa mendacin blasphemando proferre soliti sitis; hoc loco verum opposuistis, cum nonnisi solum Deum peccata dimittere posse dixistis. Christus est itaque cum Deo Patre et Spiritu sancto unus et verus Deus, qui in se fideliter credentibus, et de perpetratis malis perfecte [Col. 0334C] poenitentibus misericorditer peccata dimittit, eisque ut in bono opere perseverent, spiritalia virtutum dona tribuit, et eos ad promerendam coelestis patriae remunerationem indesinenter sustollit. Ipse, qui seipsum in ara crucis, pro humani generis redemptione Deo Patri obtulit, ipse veraciter in se confidentibus peccata dimittit. Vos, o inimici veritatis Judaei, qui huc usque obstinata mente veteris testamenti auctoritatibus, quae Christo quod verus Deus et verus homo sit, verissima testimonia proferunt, fidem accommodare non vultis; moneo ut saltem quid de illo sanctae Ecclesiae doctores dicant solerter audiatis. Spiritus sancti magisterio doctores Ecclesiae instructi Novi ac Veteris Testamenti sententias spiritaliter exponunt, ideoque de Christi et [Col. 0334D] Ecclesiae sacramentis indubitanter verissima proferunt, quibus audientium animos ad coelestia desideranda sustollunt. Beatum igitur Petrum, o perfidi Judaei, columnam scilicet verae fidei inflexibilem ac defensorem fortissimum in medium introducamus, et utrum Deus et homo Jesus Christus in se fideliter [Col. 0335A] credentibus peccata dimittere possint, ab eo diligenter audiamus.

Viri fratres, inquit, et patres, nobis praecepit Dominus praedicari populo et testificari, quia ipse est qui constitutus est a Deo judex vivorum et mortuorum. Huic omnes prophetae testimonium perhibent remissionem peccatorum accipere per nomen ejus omnes, qui credunt in eum (Act. X). Quia igitur absque ulla dubitatione ipse judex est vivorum et mortuorum, manifeste patet, quia in ipso constat fidelibus populis remissio omnium peccatorum. Ut etiam vera esse quae de ipso mediatore Dei et hominum dicuntur, non dubitetis; quid praedictus apostolus de ipsius passione patres vestros objurgans iterum subjungat, moneo ut patienter audiatis. Deus patrum [Col. 0335B] nostrorum suscitavit Jesum quem vos interemistis suspendentes in ligno. Hunc Deus principem et Salvatorem exaltavit dextera sua ad dandam poenitentiam Israel et remissionem peccatorum (Act. V). In hoc ergo quod B. Petrus Christum Salvatorem et principem constitutum, et in Dei Patris dextera exaltatum dicit, ac per illum Israel, id est omnibus in eum recte credentibus, poenitentiam et remissionem peccatorum dari asserit; omni ambiguitate remota, vos qui illum posse peccata dimittere negatis, in vestra oppositione aperte convincit atque confundit.

Paulus etiam apostolus fundator Christi Ecclesiae atque ordinator, o perfidi Judaei, accedat et nobis de Christo testimonium proferat. Sic enim ipse in [Col. 0335C] Actibus apostolorum ait [(27) 1Kb] : Ut sapiens architectus fundamentum posui, praeter quod nemo potest aliud ponere, quod est Christus Jesus. Ipse itaque ut vir sapiens et discretus Veteris ac Novi Testamenti paginis plene instructus dignanter accedat; et nobis de Christo, utrum verus Dei Filius sit, et an veraciter in se sperantibus peccata dimittere possit, testimonium proferat; ut propulsa de cordibus vestris mortiferae obstinationis perfidia, ipsum cum Deo Patre et Spiritu sancto unum naturalem Deum indubitanter nobiscum possitis credere, ejusque baptismum devota mente suscipere. Dic, S. Paule, nobis jam per Dei gratiam perfecte credentibus, et Judaeis adhuc dubitantibus; dic de Christi divinitate [Col. 0335D] et potestate, quod tibi per Spiritum sanctum fuit revelatum (Ephes. III). Tu enim asseris teipsum Judaeis et Graecis, gentibus ac barbaris, sapientibus et insipientibus debitorem esse. Dic ergo de Christo quod Judaei tuo verissimo testimonio convicti, deposito infidelitatis errore, convertantur ad veram sanctae Trinitatis fidem, Patris videlicet et Filii et Spiritus sancti. Gratias, inquit, agamus Deo Patri qui dignos nos fecit in partem sortis sanctorum in lumine, qui eripuit nos de potestate tenebrarum, et transtulit in regnum Filii dilectionis suae, in quo habemus redemptionem per sanguinem ejus in remissionem peccatorum: qui est imago Dei invisibilis, primogenitus omnis creaturae (Coloss. I).

[Col. 0336A] Moneo vos, o Judaei, ut tam perspicuae veritatis auctoritatem non malitiae vel nequitiae caecitate praepediti negligenter praetereatis, sed pro animarum vestrarum salute attentius animo recondatis. Praedictum ergo Apostoli testimonium diligenter attendamus; et qualiter nobis intelligendum sit subtilius inspiciamus. In hoc igitur quod Apostolus nos admonet, ut Deo Patris gratias agamus, eo videlicet quod nos in partem sortis sanctorum dignos fecerit, et quod de potestate tenebrarum nos eripuerit, et in regnum Filii dilectionis suae transtulerit; patet profecto, o inimici veritatis Judaei, quod Christus non est homo purus, ut vos blasphemando mentimini, sed verus homo est et verus Filius Dei. In eo vero quod de illo subsequenter ait, in [Col. 0336B] quo habemus redemptionem per sanguinem ejus in remissionem peccatorum; aperte demonstrat, ipsum pro redemptione mundi in ara crucis se ipsum Deo Patri obtulisse, populumque suum a peccatis in sanguine proprio lavisse. Redemptio quippe nostra est, destructa potestate diaboli, facultas libertatis. Quid etiam de illo Paulus apostolus subjungat, moneo, o Judaei, ut patienter audiatis. Qui est imago Dei invisibilis, primogenitus omnis creaturae. Ac si apertius diceret: Bene per ipsum Dei et Virginis Filium tanta bona nobis provenerunt, qui est imago Dei, plene videlicet similis est. Deo Patri, invisibilis, id est incomprehensibilis, primogenitus omnis creaturae, aeternus scilicet et solus genitus ante omnem creaturam. Aliter imago regis est in [Col. 0336C] nummo, et aliter in Filio. Nos sumus nummus qui ad imaginem Dei facti sumus, Christus est Filius qui est imago per omnia Deo Patri similis. Unde Magister Petrus Lombardus ait super hunc versiculum in Epistolis: »Imago Dei Patris Christus, quia videlicet de ipso est et nihil distat ab eo.« Item ipse: »Nulla imago Dei coli debet nisi illa, quae hoc est quod ille; nec ipsa pro illo, sed cum illo.« Manifeste patet, o rebelles et increduli Judaei, Deum et hominem Jesum Christum, secundum quod Deus est, ante omnia saecula ex Deo Patre naturaliter genitum esse: et in saeculo ex intemerata Virgine carnem sine peccato assumpsisse; secundum ipsam pro redemptione mundi seipsum [Col. 0336D] in ara crucis Deo Patri obtulisse; sanguinem proprium in remissionem peccatorum nostrorum misericorditer fudisse, et plenissimam dimittendi peccata potestatem, etiam secundum quod homo est, habuisse. Potestatem enim quam idem Dei Filius a Deo Patre aeternaliter habuit, hanc idem ex Virgine homo natus temporaliter accepit. Unde ipse, cum illi paralyticum in lecto curandum offerrent, quibus dum Scribis de se murmurantibus sibique invidentibus ait: Ut sciatis quoniam Filius hominis habet potestatem in terra dimittendi peccata, tunc ait paralytico: Surge, tolle lectum tuum, et vade in domum tuam (Matth. IX). Veteris itaque et novi testamenti doctores, o infelices Judaei, dum Jesum Christum [Col. 0337A] verum Deum esse et verum hominem praedicant, et plenissimam dimittendi peccata potestatem habere asseverant, in vestris mendacissimis assertionibus indubitanter vos falsos testes esse comprobant.

Sed si adhuc de ipsius Dei et hominis Jesu Christi divinitate dubitatis, si adhuc illum in se sperantibus peccata posse dimittere non creditis, si eum pro mundi redemptione a Deo Patre missum fuisse negatis; beatum Joannem evangelistam in medium introducamus, et quidquid nobis de Christo dixerit indubitanter credamus. Hic enim sanctissimus evangelista veraciter Christo testimonium perhibuit in his quaecunque vidit. Dic ergo, S. Joannes, de Christo quod nosti; ut Judaei qui illum a [Col. 0337B] Deo Patre pro humani generis salute missum fuisse et in se sperantibus peccata dimittere posse negant, tua auctoritate convicti verum Deum illum esse credant, et catholicam fidem devota mente suscipiant: In hoc est charitas, inquit, non quasi nos dilexerimus Deum, sed quoniam ipse prior dilexit nos, et misit Filium suum propitiationem pro peccatis nostris (I Joan. IV). O sancte Joannes, in hoc quod Deum Patrem nos dilexisse, et Filium suum propitiationem pro peccatis nostris misisse asseris, Judaeis falsis testibus qui illum Dei Filium esse et pro peccatis nostris secundum humanitatem passum fuisse pertinaciter negant, rationabiliter contradicis; imo in eorum oppositione potenter illos convincis.

[Col. 0337C] B. etiam Ambrosius magnae in Christi Ecclesia reverentiae accedat, et ad catholicam fidem corroborandam, et vestram, o Judaei, perfidiam omnino convincendam accedat, et an Christus in se sperantibus dimittendi peccata potestatem habeat, coram omnibus dicat. »Ille solus, inquit [(28) 1Kb] , peccata dimittit qui solus pro peccatis nostris mortuus est.« Beatus etiam Augustinus haereticorum, paganorum atque Judaeorum malleus fortissimus, dignanter accedat, et ad vestram, o inimici veritatis Judaei, perfidiam confutandam, atque ad catholicam fidem magis magisque roborandam, Christo testimonium perhibeat. »Nemo, inquit, tollit peccata nisi solus Christus qui est Agnus Dei Patris tollens [Col. 0337D] peccata mundi (Joan. I).«

Sciendum tamen quod nihil Filius operatur sine Patre et Spiritu sancto. Opera enim sanctae Trinitatis indivisibilia sunt. Quid etiam de potestate Christi B. Augustinus subjungat audiamus. »Tollit, inquit, Christus peccata, et dimittendo quae facta sunt, et adjuvando ne iterum fiant, et perducendo ad vitam aeternam, ubi omnino fieri non possint.« Ecce quomodo sibi concordant praecones veritatis, o duri et tardi corde ad credendum Judaei! Ecce quam aperta ratione vos mentitos esse comprobant in omnibus assertionibus vestris! Est igitur Dominus noster Jesus Christus verus Deus ante omnia [Col. 0338A] saecula ex Deo Patre genitus; est et verus homo ex incorrupta Virgine in saeculo natus, veram habens potestatem dimittendi peccata in se sperantibus.



§ XXIV.---

Quo pacto velum interiorem tabernaculi partem occultans, diuturnam Judaeorum obcaecationem praesignabat; ostendit ita et praesentem Ecclesiam, etsi minus ignorantia cognoscendae veritatis imputabatur. Hortatur Judaeos ut sanctae Ecclesiae doctores libenter audiant, et eorum praecepta bonis operibus adimpleant. Ponit praelatorum Ecclesiae in concionando mensuram perquam pulchram, et eam ex Exodi dictis praefigurat. Subjungit quantus rigor misericordia admistus confessori inesse habet; et Moysis historiam. Bonis rectoribus permista sit regendi auctoritas et consolandi benignitas; et quanta pariter sit misericordiae cum disciplina [Col. 0338B] connexio, et an qui irae Dei obviant, impetui praecisionis divinae opponantur. Quaerit cum irae Dei nullus resistere potest, quomodo multos indignationi supernae animadversionis obviasse, eloquia Domini testantur. Respondet ex B. Gregorii dictis. Praeterea fidelium diversitates intra sanctam Ecclesiam numerat, et eas praefigurat in diversitate operum tabernaculi. Convocat Judaeos, ut Christianum nomen suscipiant a Christo; et eum missum ad redemptionem mundi, et spirituali unctione unctum, credant: qui a peccatis suos lavat et chrismate sanctificationis consignat. Praefigurat sanctum chrisma, pariter et orationes et virtuosa opera.

Si ergo ad aeternam vitam cum electis ejus per eum cupitis pertingere, ipsum cum Deo Patre et Spiritu sancto unum et verum Deum esse indubitanter credite; baptismum illius devota mente suscipite, [Col. 0338C] eumque ad judicandum vivos et mortuos venturum esse firmiter tenete. Si vero in incredulitatis vestrae perfidia permanseritis, absque dubio in aeternum peribitis. Quid ad haec dicitis, o Judaei, quid objicitis, vel quid respondetis? Vellem scire utrum, jam deposita incredulitatis perfidia, Christum verum Deum esse credatis, an adhuc ad vestram damnationem augmentandam de illius divinitate dubitetis. Ad haec respondentes dicitis, quod nec Jesum Christum verum Deum esse vultis credere, nec baptismum ejus suscipere, sed in Judaismo, sicut omnes patres vestri, desideratis vitam finire. O gens prava et perfida! O gens utique perversa et sine spiritali prudentia! Adhuc perseverare disponis in tuae incredulitatis malitia? O [Col. 0338D] gens caeca et a veritatis luce, quae Christus est, aliena! Nonne multo melius esset tibi salvari cum fidelibus, quam perire cum infidelibus? Absque dubio in aeternum peribis, nisi Jesum Christum cum Deo Patre et Spiritu sancto unum et verum Deum esse credideris.

Hanc procul dubio vestrae incredulitatis diuturnam obcaecationem, o miseri et miserandi Judaei, velum quod partem tabernaculi interioris, ne ab omnibus videretur, occultabat, figurative praesignabat [(29) 1Kb] . Quae enim lex et prophetae, Spiritu sancto dictante, cecinerunt, occulta erant, et interjecto velamine, aperte intelligi non poterant. Ipsa ergo [Col. 0339A] obscura et obtecta quae illi de Christo et Ecclesia de novo testamento et de futuro judicio protulerunt, hanc in cordibus vestris mortiferam obstinationem generarunt. Cum enim non erat qui Veteris Testamenti Scripturas spiritaliter interpretaretur, minus vobis ignorantia cognoscendae veritatis imputabatur. Sed postquam Christus adveniens tempore passionis suae, velum illud a summo usque deorsum disrupit (Marc. XV); omnia illa quae erant occulta, per passionem ejus ad nostram fidem confirmandam sunt revelata, dicente Apostolo: Nobis autem revelavit Deus per Spiritum suum: Spiritus enim sanctus omnia scrutatur, etiam profunda Dei (I Cor. II).

Jam itaque, o infelices Judaei, Deus et homo Jesus [Col. 0339B] Christus suo pretiosissimo sanguine mundum de potestate diaboli eripuit; jam velum quod inter sancta et sancta sanctorum appendebatur, a summo usque deorsum disrupit (Marc. XV), obscura videlicet legis et prophetarum dicta spiritaliter intelligere docuit; jam nos qui per primi hominis inobedientiam nascebamur ad mortem, per sancti Spiritus gratiam et per sacri baptismatis undam ad aeternam vitam regeneravit; in se credentibus coelestis patriae januam, quod antiquis patribus non concedebatur, dignanter aperuit, atque ad videndam sui Patris claritatem quotidie intromittit. Nullam itaque jam, o miseri et miserandi Judaei, de infidelitate vestra excusationem habetis, dum legis praecepta et prophetarum dicta obscure posita, jam in [Col. 0339C] sancta Ecclesia aperte intellecta, spiritaliter videatis esse completa. Non igitur ad vitam sed ad aeternam mortem tenditis, qui vetus testamentum spiritaliter non intelligitis, nec novum recipere vultis.

[(30) 1Kb] Potest quippe idem velum quod in medium tabernaculi inter sancta videlicet et sancta sanctorum appendebatur, ne interior pars ab omnibus videretur, illud significari, quod nunc populus Ecclesiae coelestia et aeterna bona quae illi promissa sunt, per speciem videre non potest. Sic enim et Apostolus ait: Videmus nunc per speculum in aenigmate; tunc autem, scilicet in futuro saeculo vel post resurrectionem, facie ad faciem (I Cor. XIII). Quandiu [Col. 0339D] igitur in tabernaculo, id est in praesenti Ecclesia sumus; tanquam per speculum veritatem quae Christus est videmus, quasi in sanctuario positi nondum ad Sancta sanctorum pervenientes. Sancta enim esse possunt ea quae in praesenti saeculo habere sanctam conversationem possunt. Sancta vero sanctorum sunt, in quae semel tantummodo intratur ad coelum ubi est propitiatorium, arca videlicet et cherubim, scilicet Deus et homo Jesus Christus, atque omnes coelestes ordines beatorum spirituum et [Col. 0340A] animae justorum, ubi et mundis corde apparet ipse Deus. In qua tamen conversatione, scilicet in praesenti vita, non sine adjutorio Spiritus sancti consistimus. Habemus enim ex uno Spiritus sancti fonte septem lucernas quae illuminant populum Ecclesiae, id est septemplicem Domini gratiam in universum orbem terrarum missam, quae populos Ecclesiae fulgore Spiritus sancti diversa charismatum claritate illustrat.

De ignorantia igitur vestra, o perfidi Judaei, jam nullam, ut supra diximus, excusationem habetis, quia mediator Dei et hominum Jesus Christus qui verus Deus et verus homo est, a Deo Patre missus in hunc mundum venit; jam per passionem et sanctissimam crucem suam humanum genus redemit; [Col. 0340B] Mosaicae legis obscura ac mystica praecepta explanavit, et ea in se spiritaliter impleta esse docuit; quae etiam legi deerant, per semetipsum complevit. Hoc igitur loco vos, o insensati Judaei, charitate cogente moneo, ut solerter audiatis quae dico; Jesum Christum quem multoties blasphemastis et cui multas injurias intulistis, verum Deum et verum hominem esse credite: veram coram illo de transactis culpis poenitentiam agite; sanctae Ecclesiae ministris vos ipsos humiliter subjicite; baptismum Christi per manum eorum in nomine sanctae Trinitatis devota mente suscipite, ut per lavacrum regenerationis et renovationis Spiritus sancti a peccatis purgati Ecclesiae filiis mereamini associari. Sanctae Ecclesiae doctores libenter audite, et quidquid [Col. 0340C] vobis praeceperint, devota mente bonis operibus implete. Praelati enim sanctae Ecclesiae bonos hortantur, ut in Dei servitio permaneant; malos corripiunt, ut a sua malitia quantocius discedant. Perfectioribus sublimiora praecepta annuntiant; rudibus autem et simplicioribus minora ac simpliciora praedicant. Solido cibo fortioribus reficiunt, parvulos vero lacte nutriunt. Unde Apostolus quibusdam discipulis de perfectione adhuc aliquid minus habentibus, ait: Facti estis quibus lacte opus sit, non solido cibo (Hebr. V). Et iterum: Lac vobis potum dedi, non escam (I Cor. III). Hispaniarum etiam doctor Isidorus cuilibet praelato Ecclesiae quasi consulendo ait [(31) 1Kb] : »Operta divinarum Scripturarum [Col. 0340D] paucis et perfectioribus, aperta vero cunctis annuntia.« Et iterum: »Sic doce, ut nec simplicioribus displiceas, nec prudentes offendas.« Hanc procul dubio mensuram sive discretionem doctorum Dominus in sancta Ecclesia futuram praesignabat, cum inter caetera Moysi figurate dicebat: Parabis et acetabula ac phialas, thuribula et cyathos, in quibus offerenda sunt libamina (Exod. XXV). B. Gregorium virum scilicet in exponendis sanctarum Scripturarum sensibus valde cautum interrogemus; [Col. 0341A] et quid praedicta tabernaculi vasa significent, ab eo diligenter audiamus. Rogamus, o S. Gregori, ut in medio nostrum consistas, et allegoricos nobis supradictorum vasorum sensus dignanter exponas. »Quid [(32) 1Kb] per phialas, inquit, et cyathos nisi mensura praedicationis accipitur? Quia videlicet oportet, ut exhortationis gratia singulis juxta capacitatem ingenii conferatur. Debet is qui docet subtiliter prospicere, ne plus studeat praedicare, quam capitur ab audiente. Debet etiam ad infirmitatem audientium semetipsum contrahendo descendere, ne dum parvis auditoribus sublimia, et idcirco non profutura loquitur, se magis curet ostendere, quam auditoribus prodesse. Jubente autem Domino, non solum phialae ad mensam tabernaculi, sed etiam cyathi [Col. 0341B] praeparantur. Quid enim per phialas nisi longa praedicatio, et quid per cyathum nisi minima ac tenuis de Deo locutio designatur? In mensa igitur Domini et phialae et cyathi praeparantur, quia videlicet in doctrina sacri eloquii non solum exhibenda sunt magna et arcana quae deebrient; sed etiam parva et subtilia quae quasi aperto gustu notitiam praestent [(33) 1Kb] . Quid ergo per phialas, ut dictum est, nisi doctrina exuberans; et quid per cyathos nisi parva et angusta scientia designatur? Alius namque doctrina veritatis plenus mentes audientium inebriat; et per hoc quod dicit profecto phialam porrigit. Alius explere quod sentit non valet; sed quia hoc utcunque denuntiat, profecto per cyathum gustum praebet.

[Col. 0341C] »Notandum interea, quod cyathus ventrem amplum, os vero habet angustissimum. Phiala autem os habet patens et magnum. Recte ergo per cyathos illi designantur qui ea quae de sanctis Scripturis intelligunt, proferre ad eruditionem proximorum perfecte non possunt. Phialae autem illos significant qui spiritali scientia pleni, praedicando audientium corda largius irrigant.« In Dei ergo tabernaculo, id est in sancta Ecclesia illi qui per cyathos designantur positi; si per doctrinae sapientiam ministrare phialas minime possunt; in quantum tamen per divinitatis largitatem sufficiunt, proximis suis boni verbi cyathos dare non desistant.

Audistis, o Judaei, quantum in praedicando discretionem [Col. 0341D] boni rectores Ecclesiae teneant, quantamque sibi subjectis populis mensuram doctrinae exhibeant. Audite etiam quanta diligentia peccantes corripiant. Boni quippe sanctae Ecclesiae rectores rigorem tenent in discussione justitiae et misericordiam in diffinitione sententiae. Apud eos quoque justitiae examen sequitur pietas, discretionis censuram temperat indulgentia. [(34) 1Kb] Doctores sanctae Ecclesiae nonnunquam duris feriunt increpationibus subditos, [Col. 0342A] qui tamen a charitate eorum quos corrigunt non recedunt.

Quam nimirum discretionem Moyses dux populi Israel rectissime tenuit, quando de monte Sinai descendens et populum Israel coram idolo ludere videns, duasque tabulas digito Dei scriptas quas manibus ferebat, ad radices montis confringens, quasi iracundia motus filiis Levi sic ait: Ponat vir gladium super femur suum (Exod. XXXII). Et adjecit: Ite et redite de porta usque ad portam per medium castrorum, et occidat unusquisque fratrem et amicum et proximum suum (ibid.). Beatus igitur Gregorius catholicae fidei defensor fidelissimus accedat, et praedictam Moysi sententiam ut vir sapiens et discretus ad aedificationem nostram imo totius Ecclesiae, [Col. 0342B] diligenter exponat. »Gladium, inquit [(35) 1Kb] , super femur ponere est praedicationis studium voluptatibus carnis anteferre, ut cum sancta quis studet praedicare, curet necesse est suggestiones edomare. De porta usque ad portam ire, est a vitio usque ad vitium, per quod ad mentem culpa ingreditur, increpando discurrere. Per medium vero castrorum transire, est tanta aequalitate intra sanctam Ecclesiam vivere, ut qui delinquentium culpas redarguit, in nullius se debeat favorem inclinare. Unde et recte subjungitur: Occidat vir fratrem et amicum et proximum suum. Fratrem et amicum et proximum interficit, qui cum punienda invenit, ab increpationis gladio nec his quos per cognationem diligit, parcit. [Col. 0342C] Si ergo ille Dei dicitur, qui ad ferienda vitia zelo divini amoris excitatur, profecto esse se Dei denegat, qui in quantum sufficit, increpare vitam carnalium recusat.

Quia praedictam Moysi erga filios Israel severitatem a B. Gregorio spiritaliter expositam audivimus, necesse est ut eamdem historiam ad aedificationem sanctae Ecclesiae aliquantulum latius percurramus. Locutus est ergo Dominus ad Moysen, dicens: Vade, descende, quia peccavit populus tuus quem eduxisti de terra Aegypti. Recesserunt cito de via quam ostendisti eis; feceruntque sibi vitulum conflatilem et adoraverunt, atque immolantes ei hostias dixerunt: Isti sunt dii tui, Israel, qui te eduxerunt de terra Aegypti. Rursumque ait Dominus ad Moysen: Dimitte me [Col. 0342D] ut irascatur furor meus contra eos et deleam eos, faciamque te in gentem magnam (ibid.).

Hanc historiam rectores Ecclesiae diligenter legant, et quid in expositione illius sapiens Gregorius dicat [(36) 1Kb] , attentius audiant. »Aedificare, inquit, lectorem supradicta historia valde potest, si perpendat quomodo bonis rectoribus permista sit regendi auctoritas et consolandi benignitas. Disciplina enim vel misericordia multum destituitur, si una [Col. 0343A] sine altera teneatur. Circa subditos enim suos inesse debet rectoribus, et juste consulens misericordia, et pie saeviens disciplina. Intueri namque libet in Moysi pectore misericordiam cum severitate sociatam. Videamus igitur pie amantem et districte saevientem. Certe cum Israeliticus populus ante Dei oculos pene inveniabilem contraxisset offensam, ita ut ejus rector audiret; descende, populus tuus peccavit graviter; Deum adversum se ad iracundiam provocavit. Ac si ei divina vox apertius diceret: Populus qui in tali peccato lapsus est, jam non meus est, sed dimitte me ut irascatur furor meus contra eum, et deleam eum, faciamque te in gentem magnam. Moyses vero semel et iterum pro populo, cui praeerat, se ad impetum Dei irascentis opponens ait: [Col. 0343B] Aut dimitte eis hanc noxam; aut si non facis, dele me libro tuo quem scripsisti. Pensemus ergo quibus visceribus eumdem populum amavit, pro cujus vita deleri de libro vitae petiit. Sed tamen iste qui tanto amore ipsius populi constringebatur, contra eorum culpas pensemus quanto zelo rectitudinis accensus fuit. Mox enim ut prima petitione culpae veniam ne delerentur obtinuit; ad eumdem populum veniens ait: Ponat vir gladium super femur suum; et ite ac redite de porta usque ad portam per medium castrorum, et occidat unusquisque fratrem et amicum et proximum suum. Cecideruntque in illa die quasi [(37) 1Kb] tria millia hominum. Ecce Moyses, qui vitam hominum etiam cum sua morte petiit, paucorum vitam gladio exstinxit. Intus arsit igne amoris, foris accensus [Col. 0343C] est zelo severitatis. Tanta fuit pietas, ut se pro illis coram Domino morti offerre non dubitaret; tanta severitas, ut eos quos divinitus feriri timuerat, ipse judicii gladio feriret. Sic amavit eos, quibus praefuit, ut pro eis nec sibi parceret; et tamen delinquentes sic persecutus est quos amavit, ut eos etiam, Domino parcente, prosterneret. Utrobique allegator fortis, utrobique mediator mirabilis.Causam populi apud Deum precibus, causam Dei apud populum gladiis allegavit. Intus amans, divinae irae supplicando obstitit; foris saeviens culpam feriendo consumpsit. Succurrit citius omnibus ostensa morte paucorum; et idcirco omnipotens Deus fidelem suum famulum citius exaudivit agentem pro populo; quia vidit quid super populum facturus esset ipse pro [Col. 0343D] Deo. In regimine ergo populi utrumque Moyses miscuit, videlicet ut nec disciplina deesset misericordiae, nec misericordia disciplinae.« Ut ergo supra diximus, o religiosi catholicae Ecclesiae rectores, multum proficere poteritis, si in regimine vobis commisso Moysi Israelitici populi ducis imitatores fueritis. Mista sit apud vos et regendi auctoritas et consolandi benignitas. Sit erga subditos juxte consulens misericordia, et pie saeviens disciplina.

Sed jam quid omnipotens Deus, qui veraciter potens est in suis operibus, et erga famulos suos clemens [Col. 0344A] ac pius, Moysi servo suo dixerit audiamus. Dimitte me, inquit, ut irascatur furor meus contra eos et deleam eos. »Omnes sancti, ut ait B. Gregorius in Commentario Ezechielis [(38) 1Kb] , qui irae Dei obviant, ab ipso accipiunt, ut contra impetum percussionis ejus opponantur; atque, ut ita dixerim, cum ipso eriguntur contra ipsum, eosque ipsa vis divina sibi opponit; quia in eo quod adversum se saevientis iram foras opponunt, intus eos gratia irascentis fovet; et famulantes interius levat, quos quasi adversantes exterius tolerat. Portat ergo Deus contradictionem deprecantium, quam aspirat; et velut volenti imponitur, quod ab ipso ut fiat imperatur. Moysi ergo dicit, dimitte me, ut irascatur furor meus contra eos, et caetera. Quid est igitur [Col. 0344B] servo dicere, dimitte me, nisi deprecandi ausum praebere? Ac si ei apertius diceretur: Pensa, quantum apud me valeas; et cognosce quia obtinere poteris, quidquid pro populo exoraveris.

»Sed dum haec ita sint, nimis legentis animum movet illud, quod contra per B. Job dicitur: Deus cui resistere nemo potest [(39) 1Kb] . Mirum valde est quod irae Dei nullus resistere posse dicitur, cur multos indignationi supernae animadversionis obviasse eloquia divina testantur. An non irae Dei idem Moyses restitit, qui pro peccante populo deprecans, ipsum supernae percussionis impetum mortis suae oblatione restrinxit, dicens: Dimitte illis hanc noxam, alioquin dele me de libro quem scripsisti? An non irae Dei Aaron restitit, cum inter viventes ac mortuos thuribulum [Col. 0344C] sumpsit (Num. XVI), atque animadversionis ignem incensi fumo temperavit? An non irae Dei Phinees restitit, qui luxuriantes cum alienigenis in ipso coitu trucidans, zelum suum divinae indignationi obtulit, et furorem gladio placavit? (Num. XXV.) An non David irae Dei restitit, qui Deo per angelum percutienti populum offerens placationis hostiam (II Reg. XXIV), etiam ante tempus propositum exegit? An non Elias irae Dei restitit, qui longe jam tempore aridae terrae subductas coelo pluvias oratione revocavit? (III Reg. XVIII.) Quomodo ergo divinae irae nullum posse resistere dicitur, cum multos saepe restitisse testantibus exemplis demonstratur? Sed si subtiliter et B. Job eloquia, et illorum facta pensamus; et verum esse cognoscemus, [Col. 0344D] quod divinae irae nemo restitit (Job IX); et verum quod multi saepe restiterunt. Nam plerique sanctorum irae Domini, sicut uniuscujusque superius ordo veraciter edocuit, restiterunt. Resisti autem irae Dei non potest, cum ejus indignatio sese, ut ita dixerim, medullitus movet. Quae dum se moverit, hanc oppositio humana non retinet. Nec se utiliter cujuslibet deprecatio objicit, cum semel Deus aliquid ab intimis irascendo disponit. Hinc est enim quod Moyses qui reatum totius plebis apud Deum suis precibus tersit, dumque se obicem obtulit, divinae iracundiae [Col. 0345A] vim placavit; apud petram autem Oreb veniens (Exod. XVII), et pro aquae exhibitione diffidens (Num. XX), repromissionis terram ingredi, Deo irascente, non potuit. Et saepe hac de re afflictus fuit, saepe desiderio excitante turbatus exstitit, et dispositione ultionis iracundiam repellere a semetipso nunquam valuit, qui hanc, volente Domino, a populo amovit. Hinc David, quia [(40) 1Kb] prostrata plebe postmodum angeli gladium prece compescuit (II Reg. XXIV), prius plorans et ejulans, nudis pedibus filium fugit, et quousque perpetrati facinoris ultionem ad plenum reciperet (ibid.), iram Dei nequaquam valuit per semetipsum temperare. Hinc Elias, ut sicut homo parum aliquid quasi de divina animadversione sentiret, qui verbo coelos aperuit, ante [Col. 0345B] indignationem mulieris territus per desertum fugit (III Reg. XIX); et pro semetipso infirmatur in formidinem, qui furorem Dei placaverat aliis per interventionem. Irae igitur Dei resisti valet, quando ipse qui irascitur, opitulatur; et resisti omnino non valet, quando se ad ulciscendum excitat, et ipse Deus precem, quae ei fundatur, non aspirat.«

His a B. Gregorio ad eruditionem nostram expositis, necesse est, o Judaei, ut ad ea quae superius de vestrarum animarum salute atque exhortatione omisimus, iterum redeamus. Haec ergo fuit praedicta exhortatio atque admonitio nostra, ut diuturna jam infidelitatis vestrae relicta perfidia, vos ipsos Ecclesiae doctoribus humiliter subjiciatis, baptismum Christi per illorum ministerium fideliter suscipiatis, [Col. 0345C] sanctae Ecclesiae filiis summa cum devotione et gratulatione aggregari festinetis. Ibi enim, hoc est intra sanctam Ecclesiam, fortes in Dei servitio viri fortia et magna operantur; ibi etiam infirmorum ac debilium extrema quaeque et exigua facta ad usum Christianae religionis cum recta fide locum inveniunt. Ibi fortium virorum virtutes in exemplo cunctis fidelibus praeponuntur; ibi minorum bona opera, quamvis imperfecta, ab ejusdem sanctae Ecclesiae rectoribus misericorditer tolerantur. Ibi quippe, id est intra sanctam Ecclesiam, sunt alii in Dei servitio aliis fortiores, alii aliis humiliores, alii aliis sapientiores, alii aliis sanctiores, alii aliis perfectiores. Has quippe fidelium differentias Deus omnipotens intra sanctam Ecclesiam futuras praefigurabat, [Col. 0345D] cum Moysi inter caetera de donariis filiorum Israel typice dicebat:

Loquere, inquit, filiis Israel, ut tollant mihi primitias, ab omni homine qui offert ultroneus, accipietis eas. Viri ergo cum mulieribus mente promptissima atque devota primitias Domino ad faciendum opus tabernaculi testimonii, et quidquid in cultu ejus, et ad vestes sanctas necessarium erat, praebuerunt. Obtulerunt ergo armillas et inaures, annulos et dextralia. Omne vas aureum in donaria Domini separatum est. Si quis habuit hyacinthum, purpuram, coccumque bis tinctum, byssum et pilos caprarum, pelles arietum [Col. 0346A] rubricatas et hyacinthinas; auri, argenti et aeris metalla obtulerunt Domino. Principes vero obtulerunt lapides onychinos et gemmas ad superhumerale et rationale, aromataque et oleum ad luminaria concinnanda, et ad praeparandum unguentum ac thymiamata odoris suavissimi componendum (Exod. XXV; Exod. XXXV). Hoc loco vos moneo, o duri et tardi corde ad credendum Judaei, ut praedicta tabernaculi foederis ornamenta quid in sancta Ecclesia praefiguraverint diligenter attendatis; quatenus testamentum vetus non jam carnaliter observare, sed spiritaliter intelligere studeatis, et salutaria novi testamenti sacramenta cum omnibus Ecclesiae filiis devota mente suscipere festinetis

[(41) 1Kb] Per hanc itaque prioris tabernaculi donaria [Col. 0346B] significantur meritorum dona quibus ornatur sancta Ecclesia. In ornamento tabernaculi viri cum mulieribus dona offerunt, quia in explendo cultum sanctae Ecclesiae fortium facta sublimia et infirmorum opera extrema numerantur. Fides quoque sanctae Ecclesiae auro comparatur, sermo praedicationis argento. Quod vero ad construendum tabernaculum viri cum mulieribus necessaria praebuerunt, hoc significabat, quia intra sanctam Ecclesiam virtutes fortium, quae per viros exprimuntur, et exigua bona infirmorum opera, quae per mulieres designantur, a justissimo Deo judice non despiciuntur, sed misericorditer ad sanctae aedificationis opus recipiuntur. Collatio vero ipsa non fit necessitate, sed spontanea voluntate, quia fides spontanea est. Nam per armillas quae [Col. 0346C] lacertos astringunt, praepositorum valide laborantium opera demonstrantur. Per inaures autem subditorum obedientia exprimitur. Per annulos, secretorum mysteriorum signaculum ostenditur. Unde et quaedam profunda et arcana doctores Ecclesiae quibusdam minus intelligentibus quasi sub signaculo recondunt, ne indignis quibusque Dei sacramenta credantur. Plerumque enim Ecclesiae praelati signant, quod ab auditoribus capi non posse considerant. Unde Psalmista ait: In corde meo abscondi eloquia tua, ut non peccem tibi (Psal. CXVIII). Porro per dextralia opera bona significantur, quae dextra commemorantur. Vas aureum in donaria Domini separatum, divinitatis intelligentia accipitur; quae tanto ab inferiorum amore disjungitur, [Col. 0346D] quanto ad sola quae aeterna sunt amanda sublevatur. Porro per hyacinthum spes coelestium bonorum designatur. Quid per purpuram nisi cruor ac tolerantia passionum amore perpetui regni exhibita ostenditur? Et quid per bis tinctum coccum, nisi charitas demonstratur, cujus perfectione unusquisque bis tingitur, quia Dei et proximi dilectione decoratur? Per byssum immaculatos carne et incorruptos mente intelligimus, splendidissimum sanctimoniae candorem coram Deo et coram hominibus conservantes. Byssum enim lignum est candidissimum. Quid vero per pilos caprarum, ex quibus ciliciorum asperitas texitur, nisi dura poenitentium [Col. 0347A] afflictio ostenditur? Bene ergo alii per armillas et annulos forte mysterium exercent; alii per inaures et dextralia devotam obedientiam rectamque operationem exhibent; alii per separatum vas aureum praeclaram subtilioremque Dei intelligentiam tenent; alii per hyacinthum, purpuram et coccum audita coelestia sperare et amare non desinunt, et quae adhuc per subtiliorem intellectum minime cognoscunt, adipisci per Dei gratiam credunt; alii per byssum incorruptionis carnem offerunt; alii per caprarum pilos deplorant aspere quod libenter amiserunt. Ecce ex tanta diversitate operum unum perficitur tabernaculum, sicut ex diverso pulvere unus compingitur terrae globus infusione sancti Spiritus irrigatus. Jam vero per ligna setim imputribilia, [Col. 0347B] omnes sancti intelliguntur mente et corpore incorrupti, nec in saeculo pereuntes, sed aeterni permanentes. Lapides quoque pretiosi apostoli, martyres, confessores et omnes sancti sunt, quos B. Petrus apostolus lapides vivos appellans, ait: Vos tanquam lapides vivi superaedificamini domos spirituales, sacerdotium sanctum offerre spiritales acceptabiles hostias Deo per Jesum Christum (I Petr. II). Haec igitur omnia offeruntur in tabernaculo Dei, ut nullus de salute desperet.

Quia vestrae infelicitati, o inimici veritatis Judaei, nimium condoleo, idcirco ad vos toties revertor loquendo. Praeclare igitur, ut legitis, Domini tabernaculum ex filiorum Israel donariis ornatum fuit; sed multo praeclarius ornatur sancta Ecclesia, [Col. 0347C] cujus ipsum tabernaculum figuram tenuit, ex spiritalibus fidelium Christianorum studiis. Materialia filii Israel ad ornandum Domini tabernaculum donaria obtulerunt; sed sanctae Ecclesiae filii ad laudem et gloriam omnipotentis Dei meritorum dona intra eamdem Ecclesiam offerre non desistunt. Indubitanter credite, o Judaei, quia quantum distat coelum a terra, tantum distant sanctae conversationis virtutes et ecclesiastica sacramenta, quae fideles secundum evangelicae institutionis regulam, per Christum indesinenter Deo Patri offerunt, ex quibus ornatur et propagatur sancta Ecclesia, a donariis Hebraeorum quibus Moyses tabernaculum construxit. Quia videlicet illa terrena, haec coelestia; illa carnalia, haec spiritalia; [Col. 0347D] illa transitoria, haec nihilominus sunt sempiterna. Et, ut breviter dicam, tabernaculum illud quod, jubente Domino, Moyses ex filiorum Israel donariis construxit et studiose ornavit, Jeremias propheta in quadam spelunca, ne a Chaldaeis diriperetur, abscondit (II Machab. II); sanctam vero Ecclesiam Deus et homo Jesus Christus per seipsum ad aeternam felicitatem quotidie transvehit. Tabernaculum ergo illud sanctae Ecclesiae typum tenuit, ideoque cum suis carnalibus caeremoniis diu non permansit; sancta autem Ecclesia Christi sanguine redempta, cum eodem Jesu Christo sponso suo in coelesti patria sine fine regnabit.

[Col. 0348A] Ipsam ergo sanctam omnium fidelium matrem Ecclesiam, o Judaei, fideliter ingredi summopere elaborate, baptismum Christi per manum sanctorum ejusdem sanctae Ecclesiae ministrorum devota mente suscipite, ut cum fidelibus Christianis aeternae beatitudinis mereamini consortes esse. Procul dubio hic et in aeternum bene erit vobis, si fide et opere a Christo Christiani nuncupati fueritis; sicut enim Judaei a Juda, ita Christiani a Christo nuncupantur. Christus namque a chrismate est appellatus, hoc est unctus [(42) 1Kb] . Praeceptum namque fuerat Judaeis ut sacrum conficerent unguentum, quo perungi possent hi qui vocabantur ad sacerdotium vel ad regnum. Et sicut nunc regibus indumentum purpurae insigne est regiae dignitatis, sic illis unctio sacri unguenti [Col. 0348B] nomen ac potestatem regiam conferebat; et inde Christi dicti a chrismate, quod est unctio. Nam chrisma Graece, Latine unctio nuncupatur: quae etiam Domino nostro Jesu Christo nomen accommodavit spiritaliter facta, quia Spiritu sancto unctus est a Deo Patre, sicut in Actis apostolorum dicitur: Collecti sunt enim in hac civitate adversus sanctum Filium tuum quem unxisti (Act. IV), non utique oleo visibili, sed spiritalis gratiae dono, quod visibili significatur unguento. De quo etiam B. Petrus apostolorum princeps ait: Viri fratres, vos scitis quod factum est verbum per universam Judaeam: incipiens enim a Galilaea post baptismum, quod praedicavit Joannes Jesum a Nazareth: quomodo unxit eum Deus Spiritu sancto et virtute, qui pertransivit [Col. 0348C] benefaciendo et sanando omnes oppressos a diabolo, quoniam Deus erat cum illo (Act. X). Quod etiam ipse Deus et homo Jesus Christus unctione sancti Spiritus a Deo Patre fuerit unctus, per Isaiam prophetam aperte insinuat, dicens: Spiritus Domini super me eo quod unxerit me; ad annuntiandum mansuetis misit me (Isa. LXI), et caetera. Unctus itaque fuit Dei Virginisque Filius unctione spiritali, Psalmista testante, qui eidem loquens, ait: Unxit te Deus Deus tuus oleo exsultationis prae participibus tuis (Psal. XLIV). Ac si rex et propheta David Jesu Christo, quem in spiritu venturum praesciebat, congratulans nimiumque exsultans apertius diceret: Unxit te Deus Pater spiritali unctione; et hoc prae [Col. 0348D] consortibus tuis, id est prae participibus tuis; scilicet prae omnibus illis qui consortes tui sunt in humana natura. Et quia dicit illum prae omnibus unctum esse, ostendit unctionem fidelium Christianorum esse magnam, ut inde unctionem ejusdem Dei et hominis Jesu Christi intelligamus admirabilem esse atque spiritalem, cum prae omnibus illis a Deo Patre unctus sit.

Credere itaque indubitanter debetis, o Judaei, Jesum Christum a Deo Patre ad redemptionem mundi fuisse missum, et ab eo in humanitate nostra unctione spiritali unctum. Ipse etiam populum in se credentium sacri baptismatis unda a peccatis lavat, [Col. 0349A] chrismate sanctificationis consignat, invisibili sancti Spiritus unctione confirmat atque sanctificat. Quod B. Joannes Baptista testatur, dicens: Venit fortior me post me, cujus non sum dignus solvere corrigiam calceamentorum ejus. Ipse vero baptizabit vos Spiritu sancto et igni (Luc. III). Hoc utique sanctum chrisma, quo Christiani in remissionem peccatorum et catholicae fidei confirmationem perunguntur, oleo sanctificationis praefigurabatur, quo Moyses, jubente Domino, tabernaculum et omnia ejus utensilia in die erectionis perunxit [(43) 1Kb] . Unguentum igitur, quo tabernaculum Moyses perungebat, sanctum chrisma praesignabat, quo in sancta Ecclesia fidelis populus jungitur, in quo divinitas tanquam in tabernaculo habitat. Possunt quidem [Col. 0349B] intelligi hoc unguento etiam virtutes sanctorum, sive odor justitiae longe lateque diffusus, de quo dicit Apostolus: Deo autem gratias qui triumphat nos, id est triumphare facit, in Christo Jesu et odorem justitiae [(44) 1Kb] suae manifestat super nos et per nos in omni loco (II Cor. II).

Quia igitur tam evidenter, o Judaei, baptisma Christi praefiguratum fuit in transitu maris Rubri, et sanctum chrisma in unctione tabernaculi, vos ipsos omni dubietate postposita Ecclesiae sacerdotibus baptizandos debetis offerri. Nisi enim ex aqua et Spiritu sancto intra sanctam Ecclesiam in nomine sanctae Trinitatis renati fueritis, de coetu sanctorum omnino peribitis (Joan. III). Fidem ergo catholicam [Col. 0349C] devota mente suscipite; baptizari a ministris sanctae Ecclesiae humiliter exposcite; jejuniis et orationibus de transacta infidelitate Deo satisfacite; cum lacrymis et suspiriis, et profundo cordis gemitu peccatorum vestrorum veniam postulate; bonis operibus fidem exornate; vitia summopere fugite, virtutes diligite, charitatem, humilitatem et veram patientiam in moribus tenete, ut a peccatorum maculis emundati, virtutibus refecti, cum sanctae Ecclesiae filiis ad aeternae felicitatis gaudia possitis pertingere.

Ipsum quoque orationum odorem et virtutes bonorum operum, quae sanctae Ecclesiae filii per divinam gratiam nunc operantur, Deus omnipotens sibi a fidelibus intra sanctam Ecclesiam offerri praeostendebat, cum inter caetera Moysi figuraliter praecipiebat, [Col. 0349D] dicens: Sume tibi aromata, stacten et onycha, galbanum boni odoris, et thus lucidissimum, aequalis ponderis erunt omnia; faciesque thymiama compositum opere unguentarii mistum diligenter et purum (Exod. XXX). »Thymiama, ut ait B. Gregorius [(45) 1Kb] , ex aromatibus compositum facimus, cum in altari boni operis virtutum multiplicitate redolemus. Quod mistum et purum fit, quia quantum virtus virtuti jungitur, tanto incensum boni operis sincerius exhibetur. Ubi et bene subjungitur: Cumque in tenuissimum pulverem universa contunderis, [Col. 0350A] pones ex eo coram tabernaculo testimonii. In tenuissimum pulverem aromata conterimus, cum bona nostra quasi in pila cordis occulta discussione tundimus, et si veraciter bona sunt retractamus. Aromata ergo in pulverem redigere est virtutes recogitando terere, et usque ad subtilitatem occulti examinis revocare.

»Et notandum quod de eodem pulvere dicitur, pones ex eo coram tabernaculo testimonii; quia tunc nimirum bona nostra veraciter in conspectu judicis placent, cum haec mens subtilius recogitando conterit, et quasi de aromatibus pulverem reddit. Ne ergo grossum durumque sit bonum quod agitur; ne si haec arcta retractatione manus non comminuat, odorem de subtilibus non aspergat.«

[Col. 0350B] [(46) 1Kb] Potest etiam ipsum thymiama ex praedictis quatuor odoratissimis aromatum generibus in maximam subtilitatem tritis, scilicet stactis, onychis, galbani, et thuris compositum, fidelium formam orationum typice designare, Joanne in Apocalypsi testante, qui ait: Cum aperuisset agnus librum, quatuor animalia et viginti quatuor seniores habentes singuli cytharas et phialas aureas plenas odoramentorum quae sunt orationes sanctorum, Deo suaviter redolentium, ceciderunt coram Agno (Apoc. V). Quanquam et speciem quatuor elementorum horum quatuor colorum naturae et species significare videantur, ut thus quod perlucidum [(46*) 1Kb] , aeri comparatur; stactem vero aquis; galbanum et onyx terrae atque igni; ut per hoc omnium quae in coelo [Col. 0350C] et infra coelum, in terra et in aquis sunt, placitum Deo incensum sit hic creaturae laudis oratio.

Peccata igitur et vitia, o Judaei, summopere fugite, virtutes diligite, Jesum Christum verum Deum et verum hominem esse certissime credite, ejusque baptismum devota mente per sanctae Ecclesiae ministros suscipite, ut non cum incredulis vobis contingat perire, sed cum fideli populo Christiano ad vestrarum salutem animarum possitis pertingere. Quid ergo dicitis, o Judaei? quid ad haec respondetis, vel quid objicits?



§ XXV.---

Ex libri Exodi dictis Christum ad mundi redemptionem venturum, fideles suos proprio sanguine a peccatis loturum praenuntiat. Sic et Jeremias [Col. 0350D] ex intimo pectore suspiria trahens Judaeos patrum iniquitates portare ait. Denique inquirit quonam pacto filius iniquitatem patrum portat. Subdit, quonam modo Deus in filios parentum iniquitates; et quare parvuli a daemonibus obsidentur; et cur usque ad tertiam et quartam generationem puniuntur. Ex Davidis dictis Christum verum Deum declarat. Praeterea Aaron indumenta Christum Virginis filium, ejusque Ecclesiam, et sacerdotum virtutes praesignant. Ultra id, etsi in Levitico in diversitate animalium victimas fieri sit praeceptum, ad humani generis redemptionem minime sufficiunt; sed solum Christi figuram gerebant, in qua victima peccatorum remissio fieri debet; atque in [Col. 0351A] diversis figurabatur vere Christianum diversa offerre debere. Ambrosii dictis nec veteris testamenti holocaustomata, sicut nec puri hominis hostia erat sufficiens pro hominis redemptione oblatio: solus Christus vera et sufficiens fuit et ad decreti delendum chirographum ex Pauli sententia. Christi morte regni aditus est patefactus. Quaerit simul et solvit, an humani generis Redemptor sanguine suo a diabolo et peccato liberaverit, et an diabolus aliquod noxium in Christo repererit, ut per suos ministros eum cruci affigeret. Subdit Christum mortalem hominem factum ad diaboli victoriam; et quare non per angelum, non per novum hominem, non per prophetam nec patriarcham, sed per unigenitum Filium suum mundum eripere voluit, cujus victoriam ignis sacrificia in odorem suavitatis concremans, et Christi passionem Abel praefigurabat.

Vellem nosse cujus voluntatis vel fidei estis; [Col. 0351B] utrum scilicet Jesum Christum jam verum Deum et verum hominem esse credatis, an adhuc de illius divinitate in aliquo dubitetis. Haec est vestra responsio simul et oppositio. Dicitis enim quod nullatenus Jesum Christum verum Deum esse potestis credere, nec mundum veraciter redemisse, nec in sanguine suo populum in se credentem a peccatis lavisse. Subsequenter etiam dicitis in tota illum veteris testamenti serie, quod in sanguine suo mundum redempturus esset, nunquam praefiguratum fuisse. Nos autem vobis econtra respondentes dicimus, indubitanter verum Deum illum verumque hominem esse, et quod mundum redempturus esset, ab exordio mundi figuris et aenigmatibus, atque in veteris testamenti libris pluribusque in locis praefiguratum [Col. 0351C] fuisse. Ut ergo vos in vestra objectione mentitos esse aperte comprobemus, sicut jam superius multoties comprobavimus, libri Exodi testimonium in medium proferamus. Ait enim:

Aedificavit Moyses altare ad radices montis Sinai et duodecim titulos per duodecim tribus Israel. Misitque juvenes de filiis Israel, et obtulerunt holocausta, immolaveruntque victimas pacificas Domino et vitulos. Tulit itaque Moyses dimidiam partem sanguinis, et misit in crateras; partem autem residuam fudit super altare. Assumensque volumen foederis legit, audiente populo. Qui dixerunt: Omnia quaecunque praecepit Dominus faciemus, et erimus obedientes. Ille vero sumptum sanguinem respersit in populum, et ait: Hic est sanguis foederis, quod pepigit Dominus vobiscum [Col. 0351D] super cunctis sermonibus his [(47) 1Kb] (Exod. XXIV.) Sanguis ergo ille, quo Moyses populum aspergit et purificat, et tabernaculum atque omnia quae in eo erant, dicens: Sanguis is sanguis testamenti est; evidenter Domini nostri Jesu Christi sanguinem praedicare monstratur, quo omnium credentium corda purgantur, quo sanctae Ecclesiae fides signatur et propagatur, quo omnis populus, id est omne opus tabernaculi, scilicet totius Ecclesiae conventus, sanctificatur, dicente Domino suis discipulis: Hic est sanguis meus novi testamenti, qui pro multis effundetur in remissionem peccatorum (Matth. XXVI), [Col. 0352A] ad implendam scilicet veritatem, quae Moysi fuerat ostensa in paschali agno.

Notandum quia in hoc quod Moyses ad radices montis altare aedificavit, et super illud Deo holocaustum obtulit, Dei et hominis Jesu Christi figuram tenuit. Ipse quippe Deus et homo Jesus Christus quasi ad radices montis altare Deo Patri aedificavit, cum de ejusdem sui Patris sinu descendens, ex intemerata Virgine humanum corpus sine peccato assumpsit. In hoc altari hostias pacificas obtulit; quia seipsum in odorem suavitatis pro mundi redemptione offerens, humanum genus Deo Patri reconciliavit. Moyses quoque sanguine veteris testamenti populum et tabernaculum atque omnia quae in eo erant purificavit; Christus vero sanctam Ecclesiam [Col. 0352B] omnesque ejus filios proprio suae passionis sanguine quotidie a peccatis purgat, et ne in hac peregrinationis via deficiant, assidue reficit, quem novi testamenti sanguinem appellavit.

Quid apertius, quid lucidius, quidve clarius de Christo audire poteratis, o inimici veritatis Judaei? indubitanter utique illum, ut cernitis, liber Exodus ad redemptionem mundi venturum, et fideles suos proprio sanguine a peccatis loturum praenuntiat, vosque in vestra oppositione, qui illum nec praefiguratum fuisse, nec mundum redimere posse dicitis, falsos testes esse aperte demonstrat. Vetus testamentum verum Deum illum et verum esse hominem figuris et aenigmatibus ac prophetarum vaticiniis, praedixit; et vos qui illum obstinata mente [Col. 0352C] negatis in vestris assertionibus mentitos esse aperte convincit. Obstinatio quippe quae ad non credendum patrum vestrorum corda induravit, ipsa oculos mentis vestrae, ne aeterni solis lumen, quod Christus est, videre possitis, obcaecavit. Patres vestri sine causa crucifixerunt Christum; et vos per longam hujus mundi servitutem sustinetis peccata eorum. Ipsi causa invidiae crucifixerunt Christum in lege sibi promissum, atque a Deo Patre pro illorum salute specialiter missum; et vos per hujus mundi longa exsilia toleratis scelera gravissima ab eis commissa.

Quod Jeremias propheta in spiritu cernens nimiumque vestrae infelicitati condolens, et de futuro quasi de jam praeterito loquens, ex intimo pectore [Col. 0352D] suspiria trahens dicebat: Patres nostri peccaverunt, et non sunt; et nos iniquitates eorum portavimus (Thren. V). Quare, o increduli et subversores Judaei, patrum vestrorum iniquitates portatis nisi quia illorum incredulitatis et malitiae imitatores estis? Quanquam ipsi Christum Redemptorem mundi sine causa crucifixerunt; tamen si vos in eum fideliter credideritis, si illius baptismum devota mente susceperitis, si illum in veritate confessi fueritis, propter patrum vestrorum iniquitates minime peribitis. Si autem pravas illorum actiones imitati fueritis, et vestrae incredulitatis peccata, et illorum iniquitates [Col. 0353A] portabitis, testante Moyse, qui Dominum suppliciter invocans, ait:

Dominator Domine, Deus misericors et clemens, patiens et multae miserationis, ac verus, qui custodis misericordiam in millia; qui aufers iniquitatem et scelera atque peccata, nullusque apud te per se innocens est; qui reddis iniquitates patrum filiis, ac nepotibus in tertiam et quartam progeniem (Exod. XXXIV). Cum Dominus per Ezechielem dicat: Quid est quod inter vos parabolam vertitis in proverbium istud in terra Israel dicentes: Patres nostri comederunt uvam acerbam, et dentes filiorum obstupescunt? Vivo ego, dicit Dominus Deus, si fuerit ultra parabola haec in proverbium in Israel. Ut anima patris, ita et anima filii mea est. Anima quae peccaverit, ipsa [Col. 0353B] morietur. Filius non portabit iniquitatem patris, et pater non portabit iniquitatem filii (Ezech. XVIII). Quid est ergo quod nunc per Moysen dicitur: Qui reddes iniquitates patrum filiis ac nepotibus usque in tertiam et quartam progeniem? (Exod. XXXIV.)

»Sed in utraque sententia dissimilis sensus invenitur, et auditoris animus, ut discretionis viam subtiliter requirat, instruitur. Peccatum quippe originale, ut ait B. Gregorius, a parentibus trahimus et nisi per gratiam baptismatis [(48) 1Kb] sol vamur, parentum peccata portamus; quia unum adhuc videlicet cum illis sumus. Reddit ergo Deus iniquitatem patrum in filiis, dum pro culpa parentis ex originali peccato anima polluitur prolis. Et [Col. 0353C] rursum non reddit parentum iniquitatem in filiis, quia cum ab originali culpa per baptismum liberamur, non jam parentum culpas, sed quas ipsi commisimus, habemus. Quod tamen intelligi et aliter potest; quia quisquis pravi parentis iniquitatem imitatur, ex ejus delicto reus constringitur; quisquis autem parentis iniquitatem non imitatur, nequaquam illius delicto gravatur. Unde fit ut iniquus filius iniqui patris, non solum quae addidit, sed etiam peccata illius persolvat, cum viis [(49) 1Kb] patris, quibus iratum Dominum non ignorat, et suam adhuc malitiam adjungere non formidat. Et justum utique est, ut qui sub districto judice vias parentis iniqui non timet imitari, cogatur etiam in vita praesenti culpas parentis iniqui persolvere, [Col. 0353D] unde et illic dictum est: Ut anima patris, ita et anima filii mea est. Et iterum: Anima quae peccaverit ipsa morietur; quia videlicet in carne nonnunquam filii ex patris peccato perimuntur.« Quid enim est quod parvuli filii plerumque a daemonibus arripiuntur? B. Gregorius [(50) 1Kb] magnae in Christi Ecclesia reverentiae accedat, et praedictam nobis quaestionem dignanter solvat. »Quid est, inquit, quod parvuli filii nonnunquam a daemonibus vexantur, nisi quod caro filii ex patris poena muletatur? In semetipso enim percutitur pater iniquus, et percussionis vim sentire contemnit. Plerumque percutitur in filiis, ut acrius uratur; et dolor carnis filiorum [Col. 0354A] patri redditur, quatenus filiorum poena mens patris iniqua puniatur. Cum vero non parvuli, sed jam provectiores filii ex parentum culpa feriuntur, quid aliud datur intelligi, nisi quod illorum poenas luunt, quorum facta secuti sunt? Unde et recte dicitur: Usque ad tertiam et quartam progeniem. Quia enim usque in tertiam et quartam progeniem, eam quam imitantur filii, vitam parentum possunt videre, usque ad eos ultio extenditur, qui viderunt quod male sequerentur.«

Nolite ergo infidelium patrum vestrorum pravitates imitari, sed estote imitatores Dei et hominis Jesu Christi, et ambulate in ejus dilectione, quia dilectio est plenitudo legis (Rom. XIII), sicut ipse dilexit omnes nos, et tradidit semetipsum pro nobis, [Col. 0354B] oblationem et hostiam Deo Patri in odorem suavitatis (Ephes. V). Si enim, ut dictum est, incredulitatem et iniquitates patrum vestrorum secuti fueritis, absque dubio cum eis peribitis. Si autem Jesum Christum verum Deum et verum hominem esse credideritis, ejusque baptismum devota mente susceperitis, per ipsum, qui verus sacerdos est, Deo Patri piae conversationis hostias offerre, et ad vestrarum animarum salutem potestis pertingere.

Ad haec nobis respondentes dicitis, o Judaei, quod Jesum Christum verum Deum esse, et a Deo Patre sacerdotalem dignitatem accepisse nequaquam potestis credere, nec per illum bonae conversationis [Col. 0354C] spiritales hostias vultis offerre; quia ut sacerdos futurus existeret, in toto veteri testamento praefiguratum fuisse, nunquam vos dicitis invenire potuisse. Subsequenter etiam dicitis, quod idcirco nos illum regem et sacerdotem vocamus, quia eum valde diligimus, et verum Deum esse credimus.

Nos vero hujusmodi vobis, o Judaei, e diverso respondemus, quod Jesus Christus verus Deus est ex Deo Patre ante omnia ineffabiliter genitus; et verus homo ex incorrupta Virgine in tempore natus. Est etiam verus rex, quem Deus Pater super omnia opera manuum suarum constituit, ipso testante, qui de seipso per Psalmistam sic ait: Ego autem constitutus sum rex ab eo super Sion montem [Col. 0354D] sanctum ejus (Psal. II), id est super sanctam Ecclesiam. De quo iterum Psalmographus Deo Patri loquitur, dicens: Gloria et honore coronasti eum; et constituisti eum super opera manuum tuarum (Psal. VIII). Ipsum etiam Deus Pater summum sacerdotem constituit, per quem sibi humanum genus reconciliavit. Cui David propheta in psalmis loquitur, dicens: Tu es sacerdos in aeternum secundum ordinem Melchisedech (Psal. CIX). Ad nostrae itaque fidei veritatem ex omni parte roborandam, et vestrae infidelitatis omnino perfidiam confutandam, o Judaei, libri Exodi historiam in medium proferamus, eamque diligenter omnes simul audiamus; et qualiter [Col. 0355A] ipsum Dei Virginisque Filium, ejusque Ecclesiam Aaron sacerdos indutus sacris vestibus praefiguraverit, attentius inspiciamus.

Locutus est ergo Dominus ad Moysen, dicens: Facies vestem sanctam fratri tuo in gloriam et decorem, rationale videlicet et superhumerale, tunicam et lineam strictam, cidarim, baltheum (Exod. XXVIII), etc. [(51) 1Kb] . Sacerdos itaque Aaron, ut supradictum est, Christum significabat, cui dicitur: Tu es sacerdos in aeternum secundum ordinem Melchisedech (Psal. CIX). Vestis autem sacerdotalis sanctam Ecclesiam praefigurabat, quae vere Christi vestis est, de qua sic ait Apostolus: Ideo passus est Christus, ut exhiberet ipse sibi gloriosam Ecclesiam non habentem maculam neque rugam (Ephes. V). Omnes quippe [Col. 0355B] fideles vestimenta Christi sunt, Isaia testante, qui eidem Deo et homini Jesu Christo ait: Omnibus his velut ornamento vestieris (Isai. XLIX). Quatuor autem colores, scilicet hyacinthus, purpura, coccusque bis tinctus et byssus; ex quibus vestis ejus texitur, meritorum diversitates sunt, quae intra sanctam Ecclesiam in Christi corpore, quod est congregatio fidelium, rutilant. Phoderem autem illam, id est sacerdotalem lineam, Incarnationem [(52) 1Kb] Christi accipimus, quae de terra est, et significatur in pedibus: linum enim de terra oritur. Cidarim super caput ejus et auream laminam, splendorem divinitatis intelligimus, ut unus atque idem secundum hominem phodere, secundum Deum vero cidari ornetur. Femoralia autem illa, quibus [Col. 0355C] Aaron sacerdos induebatur, castitatem corporis Christi et integritatem praemonstrabat. Cingulum vero illud, quo sacerdotale pectus astringebatur, choros sanctorum eorumque concordiam praesignabat. Haec vestis tota hyacinthina erat; hyacinthus quippe aeris colore resplendet. Hoc videlicet designans, ut omnis Ecclesia quae sursum sunt sapiat, et tota ad amorem ecclesiasticae religionis surgat. Mala autem punica in inferioribus posita, ejusdem Ecclesiae unitatem declarant. Nam, sicut in malo punico, uno exterius cortice multa interius grana muniuntur, sic innumeros sanctae Ecclesiae populos unitas fidei contegit, quos interius diversitas meritorum tenet. Tintinnabula autem inter malogranata [Col. 0355D] consonantia prophetae intelliguntur, et doctores sancti in medio Ecclesiae collocati, quorum lingua doctrina scientiae resonans tangit utrasque acies tintinnabuli, id est partes Legis et Evangelii. Haec autem tintinnabula in extremo vestimenti sunt posita, idcirco ut de fine mundi et de vita futura disputantes, nunquam sileant. Superhumerale autem, id est pallium, potestatem et regnum Salvatoris insinuat, sicut de illo Isaias ait: Factus est principatus super humerum ejus (Isai. IX). Duo quoque lapides onychini in superhumerali a dextra et a sinistra positi, duos populos significabant; gentilem scilicet dextrum, et Judaicum sinistrum, habentes [Col. 0356A] in se sculpta nomina duodecim patriarcharum, ad imitandum scilicet exemplum vitae sanctorum apostolorum. Alii eosdem duos lapides duo testamenta dixerunt; sive litteram et spiritum: in quibus plenissime Legis et Evangelii universa mysteria continentur; in dextra videlicet, spiritus qui vivificat fideles; in sinistra vero, littera quae occidit transgressores. Rationale autem sacerdotis pectori superpositum, et quaterno lapidum ordine distinctum, sermonem figurabat evangelicum, qui quadruplicato ordine veritatem nobis fidei et doctrinam sanctissimae Trinitatis exposuit, cui convenit in gemmis apostolicus sermo, tam virtute quam numero. Hoc autem rationale duplex est, quia evangelicae doctrinae scientia aperta est et abscondita, [Col. 0356B] simplex et mystica.

Item idem sacerdos noster Jesus Christus non incongrue significatur in membris suis, et maxime in pontifice qui commoratur in sanctis, et offert victimas pro populo, carnes immaculati Agni sacro ore conficiens. Primo enim, quod in Aaron pectore rationale judicii vittis ligantibus imprimitur, significat, ut sacerdotale cor nunquam cogitationes fluxae possideant, sed ratio sola constringat. In quo etiam rationali vigilanter adjungitur, ut duodecim patriarcharum nomina ascribantur. Ascriptos etenim sanctos patres semper in pectore ferre debet, quorum exempla imitari non cesset. Recte quippe utroque humero sacerdos velamine astringitur superhumeralis, videlicet ut contra adversa [Col. 0356C] et prospera virtutum semper ornamentis muniatur. Nam et in hoc quod superhumerale ex auro et hyacintho, purpura et bis tincto cocco, ac retorta bysso fieri praecipitur, quanta sacerdos virtutum diversitate florere debeat, demonstratur. In sacerdotis quippe habitu aurum fulget, dum intellectus sapientia emicat. Cui hyacinthus, qui aerio colore resplendet, adjungitur, scilicet ut in omne quod tractat, ad amorem coelestium surgat. Huic admiscetur regalis purpura, ut suggestiones daemonum veluti ex potestate regia comprimat. Coccus quoque bis tinctus ipsi superhumerali adjungitur, ut ante interni judicis oculos omnia virtutum bona opera ex charitate docerentur: quae charitas, quia [Col. 0356D] intellectum in Dei et proximi dilectione pendet, quasi ex duplici junctura refulget. Cui bis tincto cocco torta byssus adjungitur. De terra enim byssus nitenti specie oritur, per quod candens decor munditiae, et corporalis castitas designatur: quae videlicet et torta pulchritudini superhumeralis innectitur, quia tunc castimonia ad perfectum munditiae candorem ducitur, cum per abstinentiam corpus affligitur. Siquidem et balteo praecingitur, per quod renum incentiva et luxuriae motus restringuntur.

Tabernaculum autem sacerdos ingrediens, in tunica tintinnabulis ambitur, videlicet ut vocem praedicationis [Col. 0357A] habeat, ne superni inspectoris judicium ex silentio offendat. Mala quoque punica in tintinnabulis conjunguntur, scilicet ut per sacerdotis doctrinam fidei unitas signetur. Quod autem in prima parte tabernaculi quotidie sacerdos ad immolandas hostias intrabat, instantia nobis quotidiana praecipitur, ut ab hoc loco, ubi populus Dei enutritur et spiritaliter reficitur, vocibus coelestibus nunquam abscedamus, sed quotidie confessionis et laudis spiritale sacrificium, id est humilitatem animarum nostrarum et contriti cordis lacrymas, quae sunt verae hostiae, Deo offeramus. Unde scriptum est: Sacrificium Deo spiritus contribulatus; cor contritum et humiliatum (Psal. L), etc. Illud autem quod semel in anno pontifex relicto populo [Col. 0357B] ingrediebatur in Sancta sanctorum, ubi erat propitiatorium, significabat summum pontificem Dominum nostrum Jesum Christum, qui in carne positus per totum annum erat cum populo; annum vero illum de quo ipse dixit: Evangelizare pauperibus misit me; et vocare annum Domini acceptum et diem propitiationis (Isai. LXI). Iste ergo verus pontifex noster semel in anno isto, hoc est in die propitiationis, intravit Sancta sanctorum, id est completa dispensatione nostrae redemptionis penetravit coelos, intrans ad Deum Patrem qui eum misit, ut illum humano generi propitium faciat, et secundum humanitatem pro omnibus in se credentibus exoret.

Unde B. Paulus ad Hebraeos loquens, ait: Jesus [Col. 0357C] eo quod maneat in aeternum, sempiternum habet sacerdotium. Unde et salvare in perpetuum potest, accedens per semetipsum ad Deum: semper vivens ad interpellandum pro nobis (Hebr. VII). Hinc etiam B. Joannes evangelista ait: Si quis peccaverit, advocatum habemus apud Patrem, Jesum Christum justum; et ipse est propitiatio pro peccatis nostris (I Joan. II).

Satis evidenter ostensum est, o Judaei, Jesum Christum in sacerdotio Aaron praefiguratum fuisse, et a Deo Patre, secundum quod homo est, summum sanctae Ecclesiae pontificem constitutum esse. Per ipsum enim Deus Pater omnia ex nihilo creavit, humanum genus de potestate diaboli redemit: ipsum [Col. 0357D] post victoriosissimae passionis et resurrectionis triumphum summa gloria et honore coronavit, et in dextera sua exaltavit. Cum ergo Exodus liber illum praefiguratum fuisse ostendit, vos qui illum pertinaciter negatis, in vestra objectione mentitos esse aperte convincit. Ipse utique est humani generis piissimus Redemptor, ipse Dei et hominum verus mediator, ipse fortissimus antiqui hostis expugnator, ipse est in se sperantium omnipotentissimus conservator. Ipse de Dei Patris sinu descendens nostrae carnis substantiam ex incorrupta Virgine suscepit, et pro humani generis redemptione misericorditer in ara crucis seipsum Deo [Col. 0358A] Patri odorem suavitatis acceptabile sacrificium obtulit. Hoc loco respondentes nobis objicitis, o Judaei, quod nunquam Deus hominem pro peccato populi offerri jussit; sed vitulos, arietes et hircos pro emundatione delictorum immolari praecepit. Ad haec nos e diverso vobis hujusmodi respondemus, quod illae carnales veteris testamenti hostiae ad liberandum humanum genus a reatu praevaricationis non sufficiebant, quod haec sola et immaculata, scilicet Deus et homo Jesus Christus, semel se Deo Patri pro humani generis redemptione offerendo potuit; quia sine virili complexu in Virgine conceptus, sine ullo contagio natus, et sine peccato inter homines conversatus fuit (Baruch III); et quia non pro suis sed pro totius mundi peccatis [Col. 0358B] in cruce sanguinem suum dedit. Illa quippe carnalia veteris institutionis sacrificia, ut dictum est, humanum genus redimere non poterant, sed tantum hujus verissimae et sufficientissimae hostiae, scilicet Jesu Christi Domini nostri, figuram gerebant.

[(53) 1Kb] Libri itaque Levitici historiam, si placet, in medium proferamus, et diversitates hostiarum, quarum typus imaginem passionis Christi praeferebat, diligenter attendamus. Nam postquam ipse Deus et homo Jesus Christus pro mundi redemptione Deo Patri oblatus est, omnes illae hostiae cessaverunt, quae in typo vel in umbra ejusdem Redemptoris praecesserant, praefigurantes illud sacrificium, quod idem unus et verus sacerdos in [Col. 0358C] odorem suavitatis obtulit, id est seipsum. Cujus sacrificii promissivas figuras in victimis animalium celebrare antea oportebat, pro emundatione futurae carnis et sanguinis: per quam unam victimam fieret remissio peccatorum. Ipse enim mediator Dei et hominum in vitulo propter virtutem crucis offerebatur; ipse in agno propter innocentiam; in ariete propter principatum; in hirco propter similitudinem carnis peccati, ut de peccato damnaret peccatum in carne (Rom. VIII); in turture et columba propter Deum; quia mediator Dei et hominum in duarum substantiarum conjunctione futurus erat. Porro similaginis conspersio sanctam omnium credentium matrem Ecclesiam per aquam [Col. 0358D] baptismatis collectam, quae Christi corpus est, perspicue demonstrabat.

Nos autem moraliter munus Deo offerimus vitulum, cum carnis superbiam vincimus. Agnum, cum irrationabiles atque insipientes motus ratione superamus; haedum, dum lasciviam vitamus; columbam, dum simplicitatem mentis conservamus; turturem, cum castitatem corporis custodimus; panes azymos, dum non in fermento malitiae et nequitiae, sed in azymis sinceritatis et veritatis ambulamus (I Cor. V).

Praedicta ergo veteris testamenti sacrificia, o Judaei, ad humanum genus redimendum, ut dictum [Col. 0359A] est, non sufficiebant; sed illum praefigurabant, qui seipsum pro totius mundi salute Deo Patri in ara crucis oblaturus erat [(54) 1Kb] . Per piissimam ergo mortem, crucem et resurrectionem suam acquisivit nobis indignis peccatoribus aditum paradisi, redemptionem a peccato, libertatem a poena et a diabolo. Per mortem itaque et gloriosam ipsius resurrectionem adepti sumus redemptionem et filiorum gloriae adoptionem (Rom. VIII). Ipse quippe moriendo factus est hostia sufficiens nostrae liberationis, quod omnia veteris testamenti holocaustomata implere minime potuerunt.

Moneo vos, o inimici veritatis Judaei, ut diligenter audiatis nostrae reparationis dispensationem, ut de transacta vestrae infidelitatis perfidia ad poenitentiam [Col. 0359B] compuncti, Jesum Christum verum Deum et verum hominem atque humani generis piissimum credatis esse Redemptorem. Beatum igitur Ambrosium, Judaeorum, paganorum, atque haereticorum invincibilem expugnatorem in medium introducamus, et quidquid nobis de redemptionis nostrae articulis dixerit, libenter audiamus.

»Decreverat, inquit [(55) 1Kb] , Deus in mysterio propter primi hominis peccatum non intromitti hominem in paradisum, id est ad Dei contemplationem non admitti, nisi in uno homine Christo, qui verus Deus est et verus homo, tanta existeret humilitas, quae omnibus suis sufficere posset; sicut in primo homine tanta fuit superbia, quae omnibus suis nocuit. Non est autem inventus inter homines aliquis, [Col. 0359C] qui id posset implere, nisi Leo de tribu Juda, qui aperuit librum et solvit signacula ejus implendo in se omnem justitiam (Apoc. V), id est consummatissimam humilitatem, qua major esse non potest. Nam alii homines debitores erant, et vix unicuique sua virtus sufficiebat, suaque humilitas. Nullus ergo eorum hostiam poterat offerre sufficientem nostrae reconciliationi. Christus vero sufficiens et perfecta fuit hostia, qui multo amplius est humiliatus amaritudinem mortis gustando, quam ille Adam superbiit per esum vetiti ligni noxia delectatione perfruendo. Si ergo illius superbia olim exstitit ruina, ipsum de paradiso emittens foras, aliisque claudens januam; multo magis Christi humilitas, qua [Col. 0359D] mortem gustavit, ingressum regni coelestis omnibus suis, impleto Dei decreto, aperire valuit atque decreti delere chirographum. Ut enim ait B. Ambrosius in III Sententiis: Tantum fuit peccatum nostrum, ut salvari non possemus, nisi Jesus Christus pro nobis debitoribus mortis pie humiliterque moreretur; sed sic dignos nos fecit testamenti et promissae haereditatis. Quod non ita est intelligendum, quasi non alio modo nos salvare potuerit, quam per mortem suam; sed quod per aliam hostiam non potuit aperiri nobis regni coelestis aditus et fieri salus, nisi per mortem Unigeniti: cujus [Col. 0360A] tanta fuit, ut dictum est, humilitas et patientia, ut ejus merito pateret credentibus in eum regni aditus.«

Moneo vos, o Judaei, ut diligenter audiatis et attentius animo recondatis ea quae de beneficiis a Deo Patre per Jesum Christum nobis collatis referuntur a sanctis veteris et novi testamenti doctoribus. Magna quippe in morte ejusdem mediatoris Dei et hominum Jesu Christi nobis sunt praestita; videlicet ut liceat nobis redire in patriam, sicut olim in morte summi pontificis his qui ad civitatem refugii confugerant, secure ad propria remeare licebat (Num. XXXV). Ecce aliquatenus ostensum est, o duri et tardi corde ad credendum Judaei, qualiter per mortem Christi aditus regni sit nobis [Col. 0360B] paratus.

Hoc loco quaestionem moventes nos interrogatis, scire cupientes quomodo humanum genus per mortem Jesu Christi Domini nostri a diabolo, et a peccato, et a poena peccati potuerit redimi. Nos autem de infidelitatis vestrae pertinacia nimium dolentes, et animarum vestrarum salutem optantes, ad interrogata hujusmodi respondemus vobis. Per piissimam utique passionem et gloriosissimam resurrectionem suam, ut dictum est, Jesus Christus fideles suos a diabolo, et a peccato, et a poena eripuit, eisque coelestis regni aditum aperuit. Et ut vera esse quae dicimus, o increduli et subversores Judaei, omnino non dubitetis, B. Paulum contribulem vestrum ad pedes Gamalielis optimatis vestri [Col. 0360C] nutritum, sed in errore vestro non relictum, in medium introducamus, et ab eo supradictae quaestionis vestrae diligenter veritatem audiamus. Nescitis, inquit, quoniam cui exhibetis vos servos ad obediendum, servi estis cui obedistis, sive peccati in mortem, sive obeditionis ad justitiam? Gratias autem Deo quod fuistis servi peccati; liberati autem a peccato servi facti estis justitiae (Rom. VI). Ut etiam de nostra redemptione nos certiores redderet, iterum subjungens, ait: Cum adhuc peccatores essemus, pro nobis mortuus est. Multo magis ergo justificati nunc in sanguine ipsius, salvi erimus ab ira per ipsum (Rom. V). [(56) 1Kb] In eo ergo quod per ipsius sanguinem sumus justificati, id est a peccatis soluti, a [Col. 0360D] diabolo sumus liberati, qui nos vinculis peccatorum astrictos tenebat.

Forte quaeritis, o Judaei, quomodo a peccato et a diabolo per mortem Christi soluti sumus. Sed si hoc dicitis vel nosse vultis, scitote quia, ut ait Paulus apostolus, per mortem ejus commendatur nobis charitas Dei (ibid.), id est apparet eximia et commendabilis charitas Dei erga nos in hoc, quod Filium suum tradidit in mortem pro nobis peccatoribus [(57) 1Kb] . Exhibita autem tantae dilectionis erga nos arrha, sed [(58) 1Kb] et nos movemur accendimurque ad diligendum Deum, qui pro nobis tanta fecit; [Col. 0361A] et per hoc justificamur, id est soluti a peccatis justi efficimur. Mors igitur Christi nos justificat, dum per eam charitas Christi excitatur in cordibus nostris. Dicimur quoque et aliter per mortem Christi justificari, quia per fidem mortis ejus a peccatis mundamur. Unde Apostolus ait: Justitia Dei est per fidem Jesu Christi omni credenti (Rom. III). Et iterum: Quem proposuit Deus propitiatorem per fidem in sanguine ipsius (ibid.), id est per fidem passionis ejus, ut olim aspicientes in serpentem aeneum in ligno erectum a morsibus serpentium sanabantur (Num. XXI). Si ergo rectae fidei intuitu in illum respicimus, qui pro nobis pependit in ligno, continuo a vinculis diaboli solvimur, id est a peccatis; et ita a diabolo liberamur, ut nec etiam [Col. 0361B] post hanc vitam in nobis inveniat quod puniat. Morte quippe sua Jesus Christus [(59) 1Kb] uno verissimo sacrificio quidquid culparum erat, unde nos diabolus ad luenda supplicia detinebat, Christus exstinxit, ut in hac vita tentando nobis non praevaleat. Licet enim nos post mortem Christi tentet, quibus modis ante tentabat, tamen, ut ait B. Augustinus, vincere nos non potest, sicut ante vincebat. Nam Petrus, qui ante mortem Christi voce ancillae territus negavit (Matth. XXVI), post mortem ante reges et praesides ductus non cessit (Act. V). Quare? Quia fortior, id est Christus, veniens in domum fortis, id est in corda nostra, ubi diabolus habitabat, alligavit fortem (Matth. XII); a seductione [Col. 0361C] scilicet fidelium compescuit illum; ut tentationem, quae adhuc ei permittitur, non sequatur seductio.

Itaque in Christi sanguine, qui solvit quae non rapuit, o Judaei, redempti sumus a peccato, et per hoc a diabolo. Nam, ut ait B. Augustinus, fidei catholicae defensor fidelissimus, in ipso vincuntur inimicae nobis invisibiles potestates, ubi vincuntur invisibiles cupiditates. Fuso enim sanguine sine culpa omnium culparum chirographa, id est debita, deleta sunt, quibus debitores qui in eum credunt, a diabolo ante tenebantur. De quo sanguine ipse mediator Dei et hominum Jesus Christus pridie quam pateretur, discipulis suis, imo omnibus tam praesentibus, quam futuri temporis in se fideliter credentibus, dicebat: Sanguis meus, qui veraciter [Col. 0361D] novi et aeterni testamenti est, pro vobis et pro multis effundetur in remissionem peccatorum (Matth. XXVI). Per sanguinem ergo suum Redemptor humani generis nos liberavit a peccato et a diabolo. Per dilectissimum igitur Filium suum Deus Pater nos misericorditer redemit, in quo princeps hujus mundi, scilicet diabolus, nihil suum invenit.

Quaeritis, o Judaei, si aliquid diabolus in Christo reperit, quia illum per suos ministros tam crudeliter cruci affixit. Ad haec vobis respondentes dicimus, quod diabolus nihil in Christo ut moreretur invenit, sed pro voluntate Patris mori voluit, non habens mortis causam de peccato, sed pro obedientia [Col. 0362A] et pro justitia mortem gustavit, per quam nos redemit a servitute diaboli. Incideramus enim in principem hujus saeculi, qui seduxit Adam et servum suum fecit, coepitque nos quasi vernaculos possidere; sed venit Redemptor, et victus est deceptor.

Moneo vos, o Judaei, ut diligenter audiatis, et audita attentius animo recondatis, quae Redemptor noster Jesus Christus humani generis captivatori nostro fecit. Tetendit ei muscipulam, scilicet crucem suam, et posuit in ea quasi escam sanguinem suum. Ille autem, qui revera homicida fuit ab initio, et in veritate non stetit (Joan. VIII), sanguinem Christi per ministros suae malignitatis subditos crudeliter fudit, per quem a nobis debitoribus recessit. [Col. 0362B] Christus quippe pro nobis ad hoc sanguinem suum dedit, et sese a Pilato atque a caeteris diaboli satellitibus occidi permisit, ut peccata nostra deleret, nosque ab ejusdem antiqui hostis potestate redimeret. Unde ergo diabolus captivum tenebat humanum genus, deletum est sanguine Redemptoris. Non enim astrictos tenebat nos, nisi vinculis peccatorum nostrorum. Istae erant catenae captivorum. Venit ergo mediator Dei et hominum Jesus Christus, et alligavit fortem vinculis passionis suae; intravit in domum ejus, id est in corda eorum ubi ipse habitabat; et vasa ejus, scilicet nos, eripuit, quae ille impleverat sua amaritudine. Deus autem et homo Jesus Christus vasa illius eripiens, et sua [Col. 0362C] nos faciens, evacuavit mentes nostras amaritudine et replevit sui amoris dulcedine, per mortem suam a peccatis redimens, et adoptionem filiorum nobis largiens [(60) 1Kb] . Factus est igitur homo mortalis, ut moriendo diabolum vinceret. Nisi enim homo esset qui diabolum vinceret, non juste sed violenter homo ei auferri videretur, qui se illi sponte subjecit. Sed si eum homo vicit, jure manifesto diabolus hominem perdidit; et ut homo vincat, necesse est ut Deus in eo sit, id est ut Deus sit homo, qui hominem a peccatis immunem faciat.

Forte quaeritis, o Judaei, dicentes: Cum omnipotenti Deo multa ad redimendum humanum genus suppeterent, quare unigenitum Filium suum ex incorrupta Virgine carnem suscipere, et antiquum [Col. 0362D] hostem per illum expugnare ac de ipsius imperio mundum eripere voluit? Quare Deus Pater, sicut vos Christiani asseritis, dilectissimum Filium sibique coaeternum, ut primum hominem per crucem redimeret, de coelis misit, et non potius illum per angelum sive per archangelum de diaboli servitute eripuit? Ad haec nos e diverso respondemus; quia, si Deus angelum ad redemptionem hominis misisset, tunc homo angeli servus esset. Et aliud oberat; angelus videlicet in sua natura ad redimendum hominem invalidus erat. Si autem homo fieret, minus posset. Forte etiam, o Judaei, interrogando dicitis: Quare Deus alium hominem de terra non creavit, [Col. 0363A] et pro perdito illum misit? Ad haec nos econtra respondemus; quia, si novum hominem Deus creasset, illumque ad humani generis redemptionem misisset, tunc ad genus Adae redemptio non pertineret: de suo enim genere esse debuit, qui pro illo Deo satisfaceret. Si etiam quaeritis, o perfidi Judaei, quare Deus ad redemptionem mundi non patriarcham aut prophetam misit? Respondemus, quia patriarchae et prophetae in peccatis concepti et nati erant, et ideo genus humanum redimere non poterant. Si enim per se homo esset, vel angelus humanam naturam susciperet, neuter mundum redimere posset; sed facile peccaret, cum utrumque, scilicet angelum et hominem constet a Dei contemplatione cecidisse. Homo quippe sic reparari [Col. 0363B] debuit, ut angelis aequalis esset. Dei ergo Filius ideo hominem passibilem sine peccato ex Virgine matre assumpsit, in quo et mortem gustaret, quo coelum nobis aperiret; et a servitute diaboli, id est a peccato liberaret. Quia igitur angelus redimere hominem non debuit, et homo satisfacere Deo per se non potuit, Dei Filius per quem omnia facta sunt, ut et redemptio per eum fieret, hominem assumpsit, et duabus naturis factus est una persona, et in illa natura quae [(61) 1Kb] Deus erat, diabolum vicit; sicut ipse hominem vicerat, et omnibus praedestinatis coelum aperuit, et angelis coaequavit, quod solus Deus facere potuit. In ea vero natura qua homo erat, per injuriam quam pertulit, id est cum mortem indebitam subiit, mundum a [Col. 0363C] peccato solvit, quod solus homo facere debuit.

Est itaque Dominus noster Jesus Christus, o Judaei, verus Deus et verus homo, qui suo pretiosissimo sanguine mundum redemit, diabolum vicit, in se credentibus coelum aperuit, atque ad sui Patris claritatem prospiciendam quotidie per seipsum intromittit. Quasi omnipotentissimus rex diabolum expugnavit, et ab ejus tyrannide humanum genus eripuit; quasi verus sacerdos seipsum Deo Patri in ara crucis propter peccata nostra, charitate illum cogente, in odorem suavitatis obtulit. Ipsum quippe victoriosissimum regem ac piissimum sacerdotem Christum ejusque opera ignis ille praefigurabat, qui in veteri testamento sacrificia Deo sacris altaribus [Col. 0363D] oblata in odorem suavitatis concremabat (Levit. VI).

[(62) 1Kb] Ignis ergo in altari sacrificium concremans significabat Christi victoriam mortem absorbentem. In ipso autem Judaico populo legalia sacrificia secundum tempus rite celebrabantur, cujus regnum et sacerdotium prophetia erat venturi Regis et Sacerdotis, scilicet Christi, ad regendos et conservandos fideles suos in omnibus gentibus, et introducendos eos in regnum coelorum, et in secretarium angelorum ad vitam aeternam. Hebraeorum itaque sacrificia secundum legem, ut dictum est, rite celebrata, Christum verum regem verumque sacerdotem [Col. 0364A] in plenitudine temporis venturum praefigurabant, gentiles vero non Deo sed daemoniis immolabant. De quibus ait Apostolus: Quae immolant gentes, non Deo sed daemoniis immolant (I Cor. X). Nolo vos, o rebelles et increduli Judaei, ignorare quod antiqua et praenuntiativa res est immolatio sanguinis, futuram mediatoris Dei et hominis Jesu Christi passionem ab initio humani generis testificans. Hanc enim primus Abel obtulisse in sacris litteris invenitur (Gen. IV). Omnis igitur Veteris Testamenti sacra Scriptura Christum verum Dei Patris et verum hominis matris Filium esse, et ad redemptionem mundi venisse praedicat; et vos, qui illum obstinata mente negatis, falsos testes esse apertissime comprobat.


[Col. 0364B]
§ XXVI.---

Quae multa in Isaac cum Rebecca desponsatione Genesis historia refert, mysteriis gravida agnoscit, et declarat: ac in eis praesertim unionem spiritualem Christi cum Ecclesia ex Judaeis, et gentibus congregata. Ejusdem Ecclesiae spiritualis generatio, ac doctrina, qua filios suos nutrit, in terra proferente herbam, et ligno faciente fructum ostenditur. Poenitentiam necessariam, nec superstitiosam esse; quam Christus instituit; et sine qua nullus veniam consequi potest. Triplex conversionis genus, ejusque qualitates ex Isidoro. Poenitentia in hac vita agenda est, cum post mortem non maneat correctioni locus. Rationabilis discretio, quam sal in sacrificiis adhiberi solitum significat, Judaeis necessaria est, quo Novum Testamentum Veteri anteponant. Deo non tristitia, sed cum devotione et hilaritate obsequendum.

Ipsum [(63) 1Kb] ergo verum Deum ac verum hominem [Col. 0364C] esse, et ad sanctam, sibi Ecclesiam copulandam a Deo Patre de coelis missum fuisse indubitanter credite.

Ad haec respondentes dicitis, o stulti et tardi corde ad credendum Judaei, quod nec Christum verum Deum esse, nec ipsius Christi Ecclesiam a Deo institutam vel praefiguratam fuisse, nec ejusdem Ecclesiae populum aliquatenus salvari posse, credere vultis. Subsequenter etiam assertive opponitis, quod solum Vetus Testamentum vos velle recipere; Novum autem et omnia quae in eo a Christianis fiunt, pro nihilo haberi mentiendo asseritis. Praedictis oppositionibus vestris, o Judaei, hujusmodi respondemus. Videlicet quod si Vetus Testamentum [Col. 0364D] spiritaliter intelligitis, sicut intelligere debetis, in eo Christum a Deo Patre missum ad redemptionem mundi fuisse, sanctam Ecclesiam sibi conjunxisse, eamque nobiliter, imo nobilissime donis coelestibus ditasse, sibique illam in sponsam adoptasse, invenire potestis. Tale etiam privilegium illi contulit, quod nisi infra [(64) 1Kb] ipsam nemo salvari poterit.

Ad vestram itaque falsam assertionem omnino frustrandam, et catholicae Ecclesiae religionem, quam vos pro nihilo habetis, magis magisque confirmandam, libri Genesis historia in medium proferatur; et spiritaliter exposita, qualiter Christum [Col. 0365A] ad redemptionem mundi venturum, sanctamque Ecclesiam sibi sociaturum praefiguraverit, diligenter inspiciamus. Ait ergo Abraham ad puerum suum praepositum domus suae: Pone manum tuam subter femur meum, ut adjurem te per Dominum coeli et terrae, ut non accipias uxorem filio meo Isaac de filiabus Chananaeorum inter quos habito; sed ad terram et ad cognationem meam proficiscaris; et inde accipias uxorem filio meo Isaac (Gen. XXIV). [(65) 1Kb] Libet quaedam de Abrahae et Isaac historia ad memoriam reducere, ut possimus in ipsis quae secundum allegoriam intelligenda sunt, apertius aliquid demonstrare. Abraham ergo puerum vocat, eique praecipit, ut subter femur ejus manum ponat. Et, sicut habet antiqua translatio per Dominum [(66) 1Kb] Domini [Col. 0365B] coeli puerum jurare jussit, cui statim, ne Isaac filio suo uxorem de filiabus Cananaeorum acciperet, sed ut ad ejus cognationem pergeret, atque ut inde uxorem deduceret, praecipit. Qui ita, ut imperatum fuerat, manum sub femore Abrahae posuit, eique juravit, atque ex omnibus bonis domini sui tulit; in Mesopotamiam perrexit, illicque stans juxta fontem, haec orando proposuit, quod puella cui diceret: Inclina hydriam tuam ut bibam; et illa responderit: Bibe, quin et camelis tuis potum tribuam; ipsa esset uxor domini sui Isaac. Protinus Rebecca egreditur, quae puero aquam petenti respondit: Bibe, domine mi; et celeriter hydriam super ulnam deposuit, potumque dedit: quin etiam camelis aquam hausit et praebuit. Cui [Col. 0365C] puer Abrahae protinus inaures aureas appendentes siclos duos, et armillas pondere siclorum decem dedit. Quae ab eodem puero requisita, et genus retulit, et quia in domo patris ejus esset locus spatiosus ad manendum, et quod palearum ac feni plurimum haberet, indicavit. Cui Rebeccae frater erat Laban nomine, qui festinus egressus est, et inaures atque armillas sororis videns, intus puerum vocavit, eique paleas et fenum dedit; aquam ad lavandos pedes camelorum et virorum, qui cum eo venerant, praebuit; panem coram eis apposuit. Puer vero qui ab Abraham missus fuerat, comedere recusavit, nisi prius causam conjugii filio domini sui obtineret. Qui mox ut causam quam [Col. 0365D] quaerebat, obtinuit, prolatis vasis aureis et argenteis ac vestibus, munera Rebeccae auxit, fratribus autem et matri dona obtulit. Rebeccae autem et puellis ejus ascensis camelis, ipsum Abrahae puerum secutae sunt. Qui festinus ad Abraham dominum suum reversus est. Eo autem tempore Isaac ambulabat per viam quae ducit ad puteum, cui nomen est Viventis et Videntis. Habitabat enim in terra australi, et egressus fuerat ad meditandum in agro, inclinata jam die. Sed mox ut Rebecca Isaac vidit, de camelo descendit, et a puero inquisivit [Col. 0366A] quis ille homo esset qui per agrum veniret? Cui ille respondit: Ipse est dominus meus. At illa cito tulit pallium suum, seseque operuit. Quam Isaac in tabernaculum Sarae matris suae introduxit, et uxorem accepit, atque in tantum dilexit, ut dolorem, qui ei ex morte matris acciderat, temperaret (ibid.).

B. Gregorius [(67) 1Kb] catholicae fidei columna inflexibilis dignanter accedat, et praedictam libri Exodi [(68) 1Kb] historiam spiritaliter nobis exponat. »Quid est, inquit, quod Abraham puerum jubet sub femore suo manum ponere, et per Dominum coeli jurare, nisi quod illius caro per illud membrum descensura erat, qui Abrahae filius esset ex humanitate, et Dei Patris ex divinitate?« Moneo vos, o Judaei, [Col. 0366B] ut ea, quae a B. Gregorio spiritaliter exponuntur, diligenter audiatis, et audita attentius animo recondatis ut, expulsa infidelitatis diuturna perfidia, Jesum Christum verum Deum verumque hominem esse, et a Deo Patre de coelis ad humani generis redemptionem missum fuisse, sanctam Ecclesiam ex Judaeis et gentibus collectam sibi spiritaliter copulasse, indubitanter credatis. Nam praedicta libri Genesis historia, quae sanctorum patriarcharum, scilicet Abrahae et Isaac, et sapientis Rebeccae carnalia facta referre videtur, spiritaliter exposita de Christo ejusque Ecclesia apte intelligitur. Omnia enim, ut ait Apostolus, in figura contingebant illis (I Cor. X). Quid ergo Abraham puero suo dixerit, audiamus.

[Col. 0366C] Pone, inquit, manum tuam sub femore meo, et jura per Deum coeli. Ac si apertius diceretur: Tange Filium meum Christum, qui secundum humanitatem ex progenie mea ad conjungendam sibi sanctam Ecclesiam nasciturus est; et jura per eumdem Deum meum, qui veram cum Deo Patre habet divinitatem, et naturalem de Virgine matre assumet humanitatem. Unde nec super femur, sed sub femore manum ponere jubetur, quia ex illo femore ille descensurus erat, qui homo quidem, sed super omnes homines veniret. Et dignum utique fuit, ut manum subter femur poneret, quia nulla caro unquam super illam carnem exstitit, quam in redemptione nostra sibi Dei Patris Unigenitus univit.

[Col. 0366D] Quid est etiam quod Abraham dilecto filio suo Isaac uxorem de filiabus Cananaeorum ducere prohibet, nisi quod illi de quo scriptum est: Hic est Filius meus dilectus in quo mihi bene complacui (Matth. III), nullae reprobae animae conjunguntur? De cognatione autem servus uxorem ducere praecipitur, quia sola sancta electorum Ecclesia Unigenito Dei Patris Filio copulanda erat, quam ipse Unigenitus ex praedestinatione jam et praescientia cognitam habebat. Quis vero est iste puer, qui ad ducendam uxorem mittitur, nisi prophetarum [Col. 0367A] ordo atque apostolorum, omniumque doctorum, qui dum verbum praedicationis bonis mentibus faciunt, ad unamquamque animam Unigenito Dei Filio conjungendam provisores fiunt? Qui pergens, de bonis omnibus Domini sui secum detulit; quia in his, quae de Domino doctores Ecclesiae loquuntur, in semetipsis virtutum divitias ostendunt, ut tanto citius ad sequendum Deum populos pertrahant, quanto auditoribus suis in semetipsis monstrant ea quae narrant. Puer autem ille juxta fontem stetit, atque ex praefixa sententia, quae puella eligenda esset, proposuit; quia praedicatores sancti fluenta sacri eloquii considerant, atque ex ipsis colligunt, quae vel quibus auditoribus praedicationis suae verba committant, ex quibus [Col. 0367B] certitudinis fiduciam assumant. Potum vero puer ille petiit, quia bonus praedicator auditoris sui animam sitit. Sed sapiens Rebecca potum praebuit, quia sancta electorum Ecclesia praedicatorum suorum desiderio ex virtutibus suae fidei satisfacit. Quae enim Deum quem audivit confessa est, praedicatori suo aquam refectionis obtulit, ejusque animum refrigeravit.

Et notandum quod astuta Rebecca hydriam ab humero in ulnas deposuit; quia illa Deo et ecclesiastico doctori est placita confessio, quae a bono opere procedit. Sic certe sancta Ecclesia spiritaliter aquam praebuit; quia in eo quod credidit, vacua non remansit. Nam mox praedicare studuit quod audivit; et docendo, multos ex se praedicatores [Col. 0367C] protulit. Aqua quippe in hydria est scientia praedicationis in mensura; quia sancta Ecclesia studet non plus sapere, quam oportet sapere, sed sapere ad sobrietatem (Rom. XII). Est igitur hydria aquae in ulnis doctrina praedicationis in opere. Quae Rebecca non solum pueri comitibus, sed etiam camelis potum praebuit; quia sancta Ecclesia verbum vitae non solum prudentibus, sed etiam stultis praedicat, juxta Pauli vocem dicentis: Sapientibus et insipientibus debitor sum (Rom. I). Vel certe aqua etiam jumentis datur, quando cura carnis, quomodo sit habenda, disponitur; scilicet ut ex voluntate impendi non debeat, et tamen in necessitatibus non negetur, sicut scriptum est: [Col. 0367D] Curam carnis ne feceris in desideriis (Rom. XIII). Qui enim hanc in desideriis fieri prohibet, procul dubio in necessitatibus concedit, juxta hoc quod rursum dicitur: Nemo carnem suam odio habuit; sed nutrit et fovet eam (Ephes. V). Puer autem inaures et armillas Rebeccae dedit; quia praedicator quisque, et auditum sanctae Ecclesiae per obedientiam, et manus per bonae operationis meritum exornat. Sed inaures duorum siclorum sunt, armillae vero decem siclorum; quia prima virtus obedientiae in charitate est, quae videlicet charitas in duobus praeceptis distinguitur, scilicet ut Deus et [Col. 0368A] proximus diligatur. Recta quippe operatio ex Decalogi completione perficitur, ut cum bona agi coeperint, mala jam nulla perpetrentur. Rebecca autem in domo patris sui locum spatiosum ad manendum praebuit, quia a priori jam populo naturalem legem sancta Ecclesia se scisse monstravit, et praedicationis verba in amplo charitatis gremio suscepit. Doctorum enim spatiosus est locus ad manendum, dum in auditoris corde latitudo bonitatis quiescit. Unde et quibusdam, ut reor, per Paulum dicitur: Cavete. [(69) 1Kb] Nos neminem laesimus, neminem corrumpimus. Non angustiamini in vobis (II Cor. VII). Angustiamini autem in visceribus vestris (II Cor. VI). Ac si apertius diceretur: Ad suscipiendam doctrinam, spatiosum mentis locum facite; sed ad cogitanda [Col. 0368B] carnalia angusti remanete. Palearum quoque ac feni plurimum habere indicavit; quia sancta Ecclesia verbum vitae audiens, terrena stipendia praedicatoribus suis reddidit. Quae dum B. Paulus quasi pro nihilo acciperet, dixit: Si nos vobis spiritalia seminavimus, non est magnum si carnalia vestra metamus (I Cor. IX). Frater autem Rebeccae erat Laban. Qui concite egressus, inaures et armillas sororis aspiciens, intus puerum vocavit; quia sunt carnales quique fidelibus conjuncti, qui dum spiritalium virtutum dona conspiciunt in admiratione quasi hospites fiunt; et si non usque ad opera, tamen in anima usque ad suscipiendam fidem verbum praedicationis admittunt. Quia enim bonos saepe miraculis fulgere considerant, ea quae [Col. 0368C] de aeternitate audiunt, credere non recusant, quamvis in sancta Ecclesia electorum moribus non sequentes, in carnali operatione remaneant. Qui Laban, paleas, aquam fenum et panem obtulit: sed puer quem Abraham miserat, nisi prius causam conjugii obtineret, ea suscipere recusavit; quia videlicet sunt plerique, qui praedicatores suos ex temporalibus stipendiis continere parati sunt; sed praedicatores sancti percipere nolunt temporalia, nisi prius obtineant aeterna. Si enim animabus fructum non inveniunt, sumere stipendia corporibus contemnunt. Nec pedes aqua lavant, quia laboris sui desideria nulla consolatione relevant. Mox vero ut puer causam conjugii domini sui obtinuit, [Col. 0368D] vasa aurea atque argentea, ac vestes protulit quas Rebeccae dedit; quia doctores sanctae Ecclesiae tot ornamenta praebent, quot virtutum dona docent. Quae etiam prius inaures et armillas acceperat, jam nunc vasa aurea et argentea et vestes accepit; quia sancta Ecclesia, quae ante per fidem obedientiam et operationem accepit, excrescens postmodum, ad spiritalia dona convalescit; ut prophetiae spiritu et gratia repleta, ampliatis jam muneribus, ditescat. Puer vero etiam matri ejus ac fratribus dona obtulit, quia gentilitas, ex quo Ecclesia ad fidem venit, post conversionem ejus in gloria temporali [Col. 0369A] convalescit, sicut et nunc cernimus; quia Christiani ubique afflictionem sentiunt, et gentiles quique in terrena virtute gloriantur. Sed et fratres Rebeccae dona percipiunt; quia hi, qui in Ecclesia fidem verbo tenent, sed tamen professionem suam moribus non sequentes carnaliter vivunt, benigne a fidelibus honorari solent, pro eo quod fideles esse videntur. Mater ergo et fratres dona percipiunt, a sorte tamen haereditatis alieni sunt; quia sive infideles, seu carnales qui intra fidei professionem tenentur, ad haereditatem sortis aeternae non veniunt; sed tamen supernae largitionis gloriam temporaliter consequuntur. Rebecca autem cum pueris suis virum secuta est; quia sancta Ecclesia habet secum meriti minoris animas sodales suas. Nam etsi in [Col. 0369B] quibusdam per ascensum mentis in throno contemplationem non habent: quae videlicet tales animae quasi puellae Rebeccae sunt, quia sequuntur moribus, sed tamen ad contemplationis thronum minime ascendunt. Nam et idem puer quosdam habuit in comitatu; quia et cum sanctis prophetis fuerunt quidam qui bene viverent, et spiritum prophetiae non haberent. Et cum B. apostolis fuere, qui vitam moribus tenerent, sed tamen praedicationis verba in populis non seminarent. Festinus autem puer ad dominum redit, quia praedicatores sancti cum praedicando vitam audientium obtinent, mox gratias reddunt ei, de cujus munere hoc perceperunt, ut sibi in ipsa operatione nihil tribuant, sed Auctori.

[Col. 0369C] Eo autem tempore Isaac deambulabat per viam, quae ducit ad puteum, cujus nomen est Viventis et Videntis. Quis est vivens et videns nisi Dominus omnipotens, de quo scriptum est: Vivo ego in aeternum, dicit Dominus? (Deut. XXXII). Quod etiam ipse omnia videat, rursum dicitur: Omnia nuda et aperta sunt oculis ejus (Hebr. IV). Puteus vero Viventis et Videntis sacrae Scripturae profunditas est, quam nobis ad irrigationem mentis praebuit omnipotens Deus. Quae est autem via quae ducit ad puteum Viventis et Videntis, nisi humilitas passionis Unigeniti Filii Dei, per quam nobis apertum est hoc quod prius latenter Scripturae sacrae fluenta loquebantur? Nisi enim Unigenitus Dei Patris incarnatus, [Col. 0369D] tentatus, apprehensus, colaphis caesus, sputis illinitus, crucifixus ac mortuus fuisset, nobis putei, id est Scripturae profunditas non pateret. Quid ergo humilitas passionis ejus fidelibus facta est, nisi clavis apertionis, per quam mysteriorum Dei puteum invenimus, ut aquam scientiae de profundo biberemus? Incarnationem quippe, passionem, mortem, resurrectionem atque ascensionem illius sacrae paginae eloquuntur. Quae quia facta cognovimus, jam nunc intelligimus audita. Haec autem prius legi poterant; sed quia necdum venerant, intelligi non valebant. Unde per Joannem dicitur: Vicit leo de tribu Juda, aperire librum, et solvere [Col. 0370A] signacula ejus (Apoc. V). Ipse enim librum aperuit et signacula ejus solvit, qui nascendo, moriendo, resurgendo atque ad coelos ascendendo Scripturae sacrae nobis arcana patefecit.

Et notandum quod non dicitur: ambulabat per viam, quae ducit ad puteum; sed deambulabat. Deambulat quippe, qui viam per quam ambulat, eundo et redeundo conculcat. In humilitate autem passionis Dominus deambulavit; quia modo a Judaeis verborum contumelias, modo contra se falsum testimonium, modo alapas, modo sputa, modo spineam coronam, modo crucem tolerando sustinuit. Deambulasse ergo in humilitate passionis est tot adversitates et improperia, diversis modis iterando pertulisse.

[Col. 0370B] Sed Isaac, Rebecca veniente, in terra australi habitabat; quia Unigenitus Dominus ac Redemptor noster, veniente ad se Ecclesia, in illorum mentibus mansit, quos ex Judaea editos, non torporis frigus, sed fervor charitatis tenuit. Ex illo quippe populo Anna prophetissa, et ex illo Simeon exstitit, qui in ulnas Dominum accepit. Egressus, inquit, fuerat Isaac ad meditandum in agro. Quod ager mundus accipitur, ipse per se Dominus exponit, dicens: Ager autem est mundus (Matth. XIII). Dei Filius in hoc egressus est, quod visibilis apparere dignatus est; sicut de illo per prophetam dictum est: Existi in salutem populi tui, ut salvos facias Christos tuos (Habac. III). Solent autem exerti juvenes in armorum [Col. 0370C] usu meditari. Isaac ergo ad meditandum in agro exiit, quia Redemptor noster se sequentibus formam humilitatis praebens, per exercitium suae longanimitatis et passionis in se patientiae exempla monstravit. Meditatio quippe armorum est, ut ait B. Gregorius [(70) 1Kb] , frequentatio passionum. Qui enim verbera manuum, lanceam et crucem pertulit, passionem suam usque ad mortem in se frequentari permisit. Passionis vero arma deducimus, quia per ipsa ab adversario liberamur, sicut per semetipsum Dominus dicit: In patientia vestra possidebitis animas vestras (Luc. XXI). Ipse ergo mediator Dei et hominum Jesus Christus ad meditandum, inclinata jam die, in agro exit; quia passionum exercitia juxta finem mundi suscepit, sicut per Psalmistam de crucifixionis [Col. 0370D] suae expressione loquitur, dicens: Elevatio manuum mearum sacrificium vespertinum (Psal. CXL.)

Quid est autem quod Rebecca ad Isaac dorso cameli deducitur, nisi quod per Rebeccam, sicut praefati sumus, Ecclesia; et per camelum cui praesidebat, tortus moribus atque onustus idolorum cultibus gentilium populus designatur? Qui enim sibi ex semetipsis invenerunt deos quos colerent, quasi a semetipsis eorum onus in dorso excreverat, quod portarent. [(71) 1Kb] Rebecca ergo ad Isaac veniens, dorso cameli deducitur; quia ad Christum ex gentilitate Ecclesia properans, in tortis vitiosisque vitae veteris conversationibus invenitur. Quae, ut Isaac vidit, [Col. 0371A] de camelo descendit quia sancta Ecclesia quanto Redemptorem suum subtilius agnoscit, tanto carnalis vitae studia humilius deserit, atque in semetipsam vitio tortitudinis contradicit. Isaac igitur viso, Rebecca de camelo descendit; quia Domino cognito vitam suam gentilitas deseruit, et ab elatione celsitudinis ima [(72) 1Kb] humilitatis petiit. Quid est autem quod Isaac Rebecca in camelo sedens conspexit, nisi quod Redemptorem suum Ecclesia ex gentibus veniens, dum adhuc in vitiis esset innixa; et necdum spiritualibus sed animalibus motibus inhaereret [(73) 1Kb] , in hunc mundum advenisse cognovit? Nec movere debet quod puer quoque cum camelis venerat, in quibus domini sui divitias ferebat; quia ipsi sancti praedicatores, quamvis jam ad [Col. 0371B] superiora intelligenda et proferenda etiam intellectu et vita emineant, adhuc tamen in semetipsis contradictiones carnis sentiunt. Nam vident aliam legem in membris suis, repugnantem legi mentis, et captivos se ducentem in lege peccati (Rom. VII). Et divitias in camelis portant; quia ne magnitudo revelationum extollat eos, datur eis stimulus carnis suae (II Cor. XII). Habent enim thesaurum istum, ut ait Apostolus, in vasis fictilibus, ut sublimitas sit virtutis Dei et non ipsis (II Cor. IV). Qui per carnem coelestia loquuntur, et tamen adhuc contradictionem suggestionis sentiunt, quid aliud quam in tortuosa camelorum dorsa divitias ferunt? Rebecca Isaac viso, quis ille homo sit, requisito puero, cognoscit; [Col. 0371C] quia quotidie sancta Ecclesia adhuc prophetarum atque apostolorum dicta, quid de Redemptore suo credere debeat, intelligit. Quae sese mox pallio operuit; quia quanto subtilius Salvatoris sui mysteria penetrat, tanto altius de anteacta vita confunditur. Et quia [(74) 1Kb] perverse egerit, verecundatur; pallio se operire curavit, quia, viso domino, infirmitatem suae actionis erubuit. Et illa quae prius in camelo libere gestabatur, descendens postmodum verecundia tegitur. Unde eidem Ecclesiae a priori elatione conversae per apostolicam vocem quasi Rebeccae de camelo descendenti sibique pallium superducenti, dicitur: Quem enim fructum habuistis tunc in illis, in quibus nunc erubescitis? (Rom. VI). Quam Isaac in tabernaculum suae matris introduxit, [Col. 0371D] atque uxorem accepit; quia loco Synagogae, ex qua Dominus per carnem natus est, sanctam Ecclesiam diligit, eamque sibi in amore et contemplatione conjungit; ut quae prius ex maxima cognatione, id est cognita per praedestinationem fuerat, postmodum jam juncta in amore continuo uxor fiat. Quam in tantum dilexit, ut dolorem qui ei ex morte matris acciderat temperaret; quia ex lucro sanctae Ecclesiae Redemptor noster illam quae ex perditione Synagogae tristitiam accidere potuit, detersit. Dum enim Rebecca Isaac conjungitur dolor [Col. 0372A] de matris morte temperatur; quia, dum sancta Ecclesia ex gentilitate veniens, usque ad contemplationis torum perducitur, ut ait B. Gregorius super hunc locum in Moralibus [(75) 1Kb] , Judaea pro nihilo habetur. Qui si interpretari ipsa eorum nomina curamus, Isaac risus, Rebecca autem patientia dicitur. Risus, ut ait B. Gregorius [(76) 1Kb] , ex laetitia est, patientia autem de tribulatione. Et quamvis sancta Ecclesia jam in coelestis sit gaudii contemplatione suspensa, habet tamen adhuc quod triste de mortalis carnis pondere toleret. Isaac vero et Rebecca junguntur, scilicet risus et patientia permiscentur; quia fit in sancta Ecclesia hoc quod Apostolus inter caetera praecipit, dicens: Spe gaudentes, in tribulatione patientes (Rom. XII), ut hanc prospera in contemplatione [Col. 0372B] laetificent, et adhuc adversa de tribulatione perturbent.

Est igitur Dominus noster Jesus Christus, o mendaces et perfidi Judaei, verus Deus et verus homo, qui ad hoc de coelis descendit, ut humanum genus redimeret, et sanctam sibi Ecclesiam sociaret. In hoc ergo quod sacra Scriptura evidentissimis illum Novi et Veteris Testamenti figuris et aenigmatibus praefiguratum fuisse asserit, vos qui illum ad redemptionem mundi non venisse, nec sanctam sibi Ecclesiam conjunxisse, nec in se credentes salvare posse, pertinaciter negatis, in vestris oppositionibus mentitos esse aperte ostendit. Est itaque sancta Ecclesia a Jesu Christo sponso suo veraciter redempta, [Col. 0372C] ipsique suo capiti conjuncta, quae revera fideles populos spiritali doctrina erudit, pane coelestis verbi reficit, atque in unitate verae fidei colligit.

Has procul dubio sanctae Ecclesiae virtutes Moyses typice praemonstrabat, cum de sex dierum operibus inter caetera dicebat: Protulit terra herbam virentem et afferentem semen juxta genus suum, lignumque faciens fructum et habens unumquodque sementem secundum speciem suam (Gen. I). Quid B. Gregorius super hunc locum dicat [(77) 1Kb] , audiamus. »Hoc, inquit, quod testatur historia, sic est veraciter factum, ut significaret aliquid veraciter faciendum. Per terram quippe significatur Ecclesia, quae nos verbi pabulo reficit, et patrocinii umbraculo [Col. 0372D] custodit. Quae loquendo nos pascit, et opitulando protegit; ut non solum herbam proferat refectionis, sed etiam cum fructu boni operis arborem protectionis adhibeat. [(78) 1Kb] Lignum quoque secundum speciem suam semen producit, cum mens nostra ex se considerationem in alterum colligit, et recti operis germen parit. Hinc sapiens quidam dixit: Quod tibi fieri non vis, alteri ne feceris (Tob. IV). Unde Dominus in Evangelio ait: Quaecunque vultis ut faciant vobis homines, et vos eadem facite illis (Matth. VII). Ac si apertius diceret: [Col. 0373A] Spem vestram in alterutrum respicite, atque ex vobismetipsis agnoscite quid vos oporteat aliis exhibere.

Est itaque Dominus noster Jesus Christus, o Judaei, verus Deus, per quem Deus Pater omnia ex nihilo creavit; est et verus homo, per quem humanum genus de antiqui hostis dominatione redemit. Ipse ergo magno sui sanguinis pretio sanctam Ecclesiam emit, ipse eam sibi desponsavit, ipse ex ea indesinenter spiritales filios gignit, ipse quotidie illam ad promerendum aeternae felicitatis bravium eruditionibus sacris sustollit. Moneo igitur vos, o miseri et miserandi Judaei, ut Veteris et Novi Testamenti auctoritatibus, quod Christus verus Deus et verus homo sit verissime prolatis, libenter fidem [Col. 0373B] attribuatis; et de transacta infidelitate vestra atque blasphemiis, quibus illum non solum in terra, adhuc inter homines conversantem, verum etiam in Dei Patris dextera jam regnantem multoties dehonestastis, humiliter poenitentiam agatis, ut ab aeterna damnatione eripi, et in electorum ejus numero mereamini computari.

Hoc loco quasi calumniam instruendo, o Judaei, et adhuc ad non credendum reluctando, nobis hujusmodi respondetis dicentes: Ad quid nobis necessaria est poenitentia, vel quae utilitas est in ea? superstitiosam illam atque inutilem esse putamus, et idcirco per illam remissionem peccatorum consequi posse minime credimus. Non enim per ecclesiasticae [Col. 0373C] religionis poenitentiam, sed per legis praecepta, sicut patres nostri salvari confidimus.

Ad haec nos, o Judaei, econtra vobis respondemus, quod poenitentia non est, ut vos mentimini, superstitiosa vel inutilis, sed ex toto corde illam conservantibus fructuosa ac Deo placita. Christus enim qui vere est a Deo Patre summus pontifex constitutus, illam in remissionem peccatorum instituit, dicens: Poenitentiam agite: appropinquavit enim regnum coelorum (Matth. IV). Illam ergo ipse instituit, et per eam in se fideliter credentibus cunctorum remissionem peccatorum tribuit. Quamvis quisque sit peccator et impius, tamen si ex toto corde ad Deum conversus fuerit, et dignos poenitentiae fructus fecerit, a Christo qui indubitanter peccata [Col. 0373D] mundi tollit, plenam delictorum veniam consequi poterit. Non enim in carnalibus desideriis dulciter vivendo, sed humiliter poenitendo, et amare praeterita peccata deflendo, veniam consequi poterimus. Unde ipse Deus et homo Jesus Christus ait: Beati qui lugent, quoniam ipsi consolabuntur (Matth. V).

Interea volo vos scire, o Judaei, trimodum esse genus conversionis ad Deum [(79) 1Kb] . Primum scilicet inchoationis cum dulcedine; secundum medietatis cum labore; tertium perfectionis cum requie. Plerumque tamen, ut ait B. Isidorus in secundo Sententiarum [Col. 0374A] libro, alii incipiunt a dulcedine, alii a tentationum amaritudine. Necesse est igitur ut omnis conversus prius ex fletu inchoet peccatorum, et sic transeat ad desiderium supernorum. Prius enim lacrymis purganda sunt vitia quae gessimus, et tunc mundata mentis acie, id quod quaerimus, contemplemur; ut dum antea flendo peccati a nobis caligo detergitur, mundatis cordis oculis libere superna inspiciantur. Ante necesse est cum timore converti ad Deum, ut metu futurarum poenarum carnales illecebrae devincantur: deinde oportet, abjecto timore, ad amorem vitae aeternae transire.

Hanc procul dubio poenitentiae asperitatem Dominus in sancta Ecclesia futuram praesignabat, cum in omni sacrificio mel offerri prohibebat, dicens: [Col. 0374B] Omnis oblatio quae offertur Domino, absque fermento fiet; nec quidquam fermenti ac mellis adolebitur in sacrificio Domini. Primitias tantum eorum offeretis et munera. Super altare vero non ponentur in odorem suavitatis (Levit. II). [(80) 1Kb] Quod ergo mel in sacrificio non offertur, indicat apud Deum nihil voluptuosum, nihil suave hujus mundi placere, nihilque quod non habet mordacis aliquid veritatis. Unde et pascha non cum melle, id est cum delectationibus carnalibus, sed cum lactucis agrestibus (Exod. XII), id est cum contritione cordis manducatur. Recte siquidem pascha cum lactucis agrestibus celebramus, cum Jesum Christum verum Deum verumque hominem esse, et pro mundi redemptione [Col. 0374C] indubitanter passum fuisse credimus, ac de peccatis nostris coram illo poenitentiam agentes, in fletibus compungimur, quatenus ipsa amaritudo poenitentiae abstergat a mentis stomacho amorem perversae vitae. »Compunctio cordis est, ut ait B. Isidorus [(81) 1Kb] , humilitas mentis cum lacrymis exoriens de recordatione peccati et timore judicii. Illa est conversis perfectior compunctionis affectio, quae omnes a se carnalium desideriorum affectus repellit, et intentionem suam toto mentis studio in Dei contemplatione defigit. Geminam esse compunctionem legimus; quapropter Deum anima cujusque electi afficitur, id est vel dum operum suorum mala considerat vel dum ad desideria aeternae vitae suspirat.

»Quatuor esse [(82) 1Kb] qualitates affectionum, ut ait [Col. 0374D] B. Isidorus [(83) 1Kb] , quibus mens justi taedio salubri compungitur: hoc est memoria praeteritorum facinorum, recordatio futurarum poenarum, consideratio peregrinationis suae in hujus vitae longinquitate, desiderium supernae patriae, quatenus ad eam quantocius valeat pervenire. Quisque peccatorum memoria compungitur ad lamenta, et tunc Dei se visitari sciat praesentia, quando ex eo quod se deliquisse recolit, interius erubescit, suoque judicio poenitendo jam punit. Nam tunc Petrus flevit, quando in eum Christus respexit (Luc. XXII). Unde Psalmista ait: Respexit, et commota est et contremuit [Col. 0375A] terra (Psal. LXXVI), scilicet peccatorum hominum corda. Gressus Dei sunt in cor hominis interioris, cum bona desideria surgunt, et mala calcantur. Quando ergo ista in corde hominis fiunt, sciendum est tunc esse Deum per gratiam cordi humano praesentem. Unde se tunc magis homo sollicitare debet ad compunctionem, quando Deum sentit interius operantem. Quo mens hominis justi ex vera compunctione rapiatur, et qualiter infirmata revertatur de gustatae lucis magnitudine, ille nosse potest, qui jam aliquid exinde gustavit. Sunt nonnulli qui non ex vera cordis compunctione sui accusatores fiunt, sed tantum se ad hoc esse peccatores assignant ut aedificata humilitate confessionis locum inveniant sanctitatis.«

[Col. 0375B] Ut ergo supradictum est, o inimici veritatis Judaei, idcirco Deus in Veteri Testamento mel sibi in sacrificium offerri prohibuit, quia non in desideriis suae illecebrosae carnis voluptuose viventibus, sed de recordatione delictorum amare poenitentibus veniam dare decrevit [(84) 1Kb] . Amaritudo quoque poenitentiae facit animum sua facta subtilius discutere. et dona Dei quae peccando contempsit, flendo commemorare. Moneo itaque vos, o Judaei, ut de Dei pietate nullatenus dubitetis, quia si ex toto corde ad eum de transacta infidelitate vestra humiliter poenitendo accesseritis, plenam ab eo indulgentiam consequi poteritis. Sic enim ipse per prophetam ait vobis, imo etiam cunctis hominibus: Convertimini [Col. 0375C] ad me, et salvi eritis (Isa. XLV). Ac si apertius diceret: Si ad animarum vestrarum salutem vultis pertingere, a malo recedentes in me fideliter credite, fidem bonis operibus ornate, me etiam in his quae recte agitis, timete, et super omnia diligite.

Volo vos scire, o incircumcisi et indomabili corde Judaei, quod tantumdem in hac vita poenitentiae patet libertas, post mortem vero nullam correctionis esse licentiam [(85) 1Kb] . Unde Dominus ait: Me oportet operari opera ejus qui misit me, donec dies est. Veniet autem nox quando nemo potest operari (Joan. IX). Hinc propheta ait: Date Domino Deo vestro gloriam antequam tenebrescat (Jer. XIII), id est antequam mors aeterna praeveniat; in hac vita dum [Col. 0375D] estis Deum per poenitentiam glorificate. Unde etiam Ezechias rex ait: Domine, infernus non confitebitur tibi, neque mors laudabit te: non exspectabunt qui descendunt in lacum veritatem tuam (Isa. XXXVIII). Ac si apertius diceret: O Domine, infernus, id est reprobi semel damnati non confitebuntur tibi laudando; neque mors, id est diabolus laudabit te; non exspectabunt qui descendunt in lacum veritatem tuam, scilicet qui omnino damnati sunt in lacu inferni non exspectabunt veritatem tuam, id est Filii tui liberationem, qui dicit: Ego sum via, veritas et vita (Joan. XIV). Ac si patenter diceret: Sine fine jam damnati neque inferno poenitentiam [Col. 0376A] agent, neque laudes Deo referent. Et ut pro certo sciatis, o Judaei, quod non qui in inferno sunt, sed qui in praesenti saeculo veraciter poenitentiam agunt, et qui jam in coelesti regno feliciter consistunt, Deum laudant, quid iterum Ezechias rex subsequenter Deo dicat, moneo ut patienter audiatis: Vivens vivens ipse confitebitur tibi, sicut et ego hodie; pater filiis notam faciet veritatem tuam (Isai. XXXVIII). Quasi diceret: Vivens vivens nunc in tua protectione. et in futuro in aeterna requie ipse confitebitur tibi laudando, sicut et ego hodie liberatus ab hostibus et a carnis tentationibus gratias tibi ago, sicut bonus pater subditis filiis notam faciet veritatem tuam, scilicet cultum verae religionis, ut in posteros tua clementia praedicetur.

[Col. 0376B] Quod revera in inferno nemo confiteatur Deo Psalmista etiam testatur, dicens: Domine, non est in morte qui memor sit tui; in inferno autem quis confitebitur tibi? (Psal. VI.) Ac si apertius diceret, Domine, salvum me fac propter misericordiam tuam (ibid.): quod si interius mihi inspirando cordis compunctionem et humilem peccatorum confessionem non feceris, non ero memor tui, quia ero in morte, id est in peccato; et nullus in peccato manens, et de tua misericordia diffidens est memor tui. Hac similitudine peccatum dicitur mors, quia quemadmodum mors separat animam ab hac transitoria vita, ita peccatum a sempiterna. Quasi diceret: O Domine, nisi me salvaveris, [Col. 0376C] et a peccatorum vulneribus curaveris, non confitebor tibi, quia ero positus in inferno. Infernus est profunditas vitiorum; et omnis in peccato perseverans, et Dei benignitatem contemnens desperat. Qui ergo tuam benignitatem contemnit, o Domine, non confitebitur tibi, quia desperat: quod dicitur ad similitudinem aegrotantium, qui dum infirmantur, a medicis possunt curari; post mortem vero nullis indigent carnalibus medicinis. Ita et qui sperat, potest medicari; postquam vero desperavit, nulla potest ei medicina adhiberi. Aliter: Quandoquidem aliquis est in morte, non erit memor tui; multo minus qui est in inferno, confitebitur tibi.

Igitur dum adhuc vobis licentia vivendi in hac [Col. 0376D] praesenti vita conceditur, o perfidi Judaei, veram de praeterita incredulitatis perfidia poenitentiam agite; veram fidem corde et opere firmiter conservate; transactae vitae maculas lacrymis abluite; mores vestros juxta ecclesiasticae religionis normam quantocius commutate; ut antequam vos aeterna mors praeveniat, Jesum Christum verum Deum et verum hominem esse possitis credere; et per ipsum ad aeternam vitam, quae cum Deo Patre et Spiritu sancto ipse est, possitis pertingere. Igitur antequam propter incredulitatem tuam et impoenitens cor, o gens prava atque perversa, te mors perpetua rapiat; antequam aeternus interitus occupet; [Col. 0377A] priusquam dies judicii adveniat; priusquam tenebrosus turbo possideat; antequam tenebrae te involvant; priusquam infernus absorbeat; antequam aeternus ignis te devoret, moneo ut ex intimo corde longa trahens suspitia, amarissimosque singultus peccatoris emittens, ubertim lacrymas fundens et valde ejulans, Deo dicas cum Psalmista: Non avertas faciem tuam a me; et similis ero descendentibus in lacum (Psal. CXLII). Ac si diceret: Non avertas faciem tuam, id est misericordiam tuam non auferas a me, quia si abstuleris, similis ero descendentibus in lacum, scilicet in profundum peccati in quo contemnunt homines, et perit confessio. Unde quidam sapiens ait: Impius cum venerit in profundum malorum, contemnit (Prov. XVIII). [Col. 0377B] »Ille enim, ut ait Magister Petrus super hunc versiculum, in profundum peccati descendit, qui etiam confessionem perdit, vel qui proponit sibi licentiam peccandi, sive spem veniae, habenis iniquitatis effusis. Talis non audit Dominum dicentem: Convertimini ad me, et ego convertar ad vos (Zach. I).« Adhuc ergo, ut dictum est, in hoc praesenti saeculo poenitentiam agentibus, o inimici veritatis Judaei, misericordia Dei subvenit; in futuro autem jam poenitentia non jungetur, sed ratio operum ponetur [(86) 1Kb] . Pro eo plerumque deteriorantur iniqui, ut ait B. Isidorus, pro quo per patientiam Dei spatium accipiunt emendandi; quia illi mora vivendi non utuntur ad poenitentiam, sed ad peccandi usurpant audaciam. A malo autem in deterius vadit, [Col. 0377C] qui tempore sibi ad poenitentiam indulto, ad libertatem pravi operis utitur. Festinare debet unusquisque ad Deum poenitendo dum potest, ne si dum potest noluerit, cum tandem voluerit, omnino non possit. Proinde propheta ait: Quaerite Dominum dum inveniri potest; invocate eum, dum prope est (Isa. LV). Et ubi inveniri potest, nisi in praesenti vita, in qua prope et omnibus invocantibus se? Unde ait Psalmista: Prope est Dominus invocantibus eum; omnibus invocantibus eum in veritate (Psal. CXLIV). Nam tunc jam longe erit quando reprobis dixerit: Ite in ignem aeternum (Matth. XXV). Modo enim non videtur, et prope est; tunc autem videbitur, et prope non erit; quia videri poterit, et non poterit inveniri.«

[Col. 0377D] Dum igitur vobis adhuc in praesenti vita, o miseri et infelices Judaei, spatium vivendi datur, dum licentia convertendi ad Deum conceditur, dum spatium poenitendi tribuitur, dum janua misericordiae panditur, dum spes veniae promittitur, Christum verum Deum verumque hominem esse indubitanter credite; per verae poenitentiae asperitatem de injusta incredulitatis vestrae perfidia veniam consequi festinate; vos ipsos sanctae Ecclesiae ministris devota mente baptizandos offerte; quatenus, a peccatorum maculis emundati et sacro baptismate in Christo renovati, sanctae Ecclesiae filiis mereamini consociari

[Col. 0378A] Nolo vos ignorare, o Judaei, quod sine discretione quidquid feceritis, erit vitium; quidquid vero cum discretione, erit virtus. Virtus enim indiscreta vitii obtinet locum. Veram utique discretionem tenetis, si novum testamentum a Jesu Christo spiritualiter firmiterque institutum veteri testamento praefertis; et vetus testamentum non carnaliter sed spiritaliter esse observandum indubitanter creditis. Non irrationabiles ut bruta animalia, sed veraciter ut homines rationales estis, si patriarcharum figuris, si prophetarum vaticiniis et apostolorum atque evangelistarum praeconiis, quae veraciter ac spiritaliter de Christi incarnatione, passione, resurrectione, atque in coelum ascensione prolata sunt, absque ulla ambiguitate fidem accommodatis. Unde [Col. 0378B] Dominus ad Cain non recta intentione munera offerentem typice loquens, ait: Si recte offeras, recte autem non dividas, peccasti (Gen. IV). Recte offertur, ut ait B. Gregorius [(87) 1Kb] , cum recta intentione quid agitur, sed recte non dividitur, si non hoc quod pie agitur, etiam subtiliter discernatur. Oblata enim recte dividere est, quaelibet bona nostra studia sollicite discernendo pensare: quod nimirum qui agere dissimulat, recte offerens peccat. Saepe namque etiam quod bono studio gerimus, dum discernere caute negligimus, quo judicetur fine nescimus: ut nonnunquam hoc sit reatus criminis, quod putatur causa virtutis. Recte ergo offerimus, cum bono studio bonum opus agimus; sed recte non dividimus, si habere discretionem in bono opere postponimus.

[Col. 0378C] Rationabiliter ergo, o insipientes et maligni Judaei, vos oportet discernere, quid eligere, quid respuere, quid et qualiter credere, quid agere vel quid cavere debeatis [(88) 1Kb] . Hanc procul dubio verae fidei omniumque bonorum operum discretionem, quae revera norma sanctitatis est et justitiae, Dominus summa diligentia suo cultui adhibendam figurate praecipiebat, cum in veteri testamento in omni sacrificio sal offerri jubebat (Levit. II). Ideo igitur in omnibus sacrificiis sal admisceri jubetur, scilicet ut omnia quae ad Christi honorem offerimus, sal rationis ac discretionis semper accipiant.

Christum ergo cum Deo Patre et Spiritu sancto, o Judaei, indubitanter verum Deum et verum hominem esse credite, ipsum cum timore diligite, et [Col. 0378D] cum dilectione timete; spiritalia ipsius praecepta non ex tristitia, aut ex necessitate, sed cum omni devotione et laetitia servate; in ejus sanctis laudibus die noctuque hilari mente perseverate, ut juxta ecclesiasticae religionis normam vivendo, digni habeamini Christiano censeri nomine. Quod non cum tristitia sed cum spiritali laetitia Deo servire debeamus, aperte Psalmista nos admonet, dicens: Jubilate Domino terra omnis; servite Domino in laetitia (Psal. XCIX).

»Jubilatio, id est confessio, ut ait Magister Petrus, gemina est: una est laudis, altera peccatorum. [Col. 0379A] Confessio laudis convenit perfectis, confessio peccatorum Deo servire incipientibus. Docet nos Psalmista Deum alacriter laudare, et peccata nostra plangere; quia nec in malis est desperandum, nec in bonis animus debet esse elatus.

»Notandum, quod jubilatio vera sit voce et corde. Intelligat igitur cor interius, jubilet vox exterius. Sonus enim cordis est intellectus. Jubilus autem est sonus laetitiae sine verbis, qui ipsa laetitia animi non potest explicari; quando videlicet homo gaudens ex his quae non possunt explicari verbis, erumpit in vocem quamdam exsultationis sine verbis, ita ut appareat eum ipsa voce gaudere. Hic autem jubilus fit a bonis in confessione; a malis vero non fit in confessione, cum de terrenis adeo gaudent, [Col. 0379B] sicut verbi gratia messores vel vindemiatores copia fructuum jucundantur, et de fertilitate terrae gaudentes canunt, et inter cantica inserunt voces quasdam sine verbis modulatione exsultantis animi. Haec est jubilatio improbanda. Justi vero gaudent, videntes mundo corde, quis Deus, et quo ordine, et quam mirifice fecit tanta: unde exsultantes canunt. Haec est exsultatio coronanda.« Sequitur: Servite Domino in laetitia; scilicet non necessitate sed charitate, qua liberati estis per Christum. Ac si apertius David rex et propheta Christianum populum consulendo alloqueretur, dicens: Vos qui per Jesum Christum redempti estis de vana vestra conversatione (I Petr. I); non murmurantes, ut Judaei [Col. 0379C] in deserto murmuraverunt et ab exterminatore perierunt (I Cor. X); sed in laetitia Domino servire debetis.

Audite etiam, o rebelles et increduli Judaei, quid de ipsis patribus vestris in libro Exodi scriptum sit. Fornicati sunt, inquit, in adinventionibus suis (Psal. CV); et ceciderunt una die viginti tria millia ex eis (Exod. XXXII). Et iterum: Sedit populus manducare et bibere, et surrexerunt ludere (ibid.) [(89) 1Kb] . Esus potusque ad ludum impulit; ludus vero ad idololatriam traxit; quia vanitatis culpa cum nequaquam caute compescitur, ab iniquitate protinus mens incauta devoratur. Salomone attestante, qui ait: Qui modica non spernit [(90) 1Kb] , paulatim decidet (Eccli. XIX). Cum enim parva cavere negligimus, [Col. 0379D] insensibiliter seducti, audacter etiam majora perpetramus. Non ergo in tristitia vel anxietate animi, ut supra diximus, o Judaei, Domino debetis servire; sed in laetitia et exsultatione mentis pro collatis beneficiis ei laudes et gratiarum actiones summa cum devotione offerre. Haec servitus non est amaritudinis nec indignationis, sed felicitatis et libertatis. Gratum enim debet esse redemptis, se Christi servos esse. Servos igitur vos faciat esse charitas, o Judaei; quia si veraciter fidem Christi susceperitis, liberos vos faciet ipsa veracissima veritas, quae Christus est. Unde ipse discipulis [Col. 0380A] suis, imo generaliter omnibus in se credituris ait: Si manseritis in me, et verba mea in vobis manserint, vere discipuli mei eritis, et cognoscetis veritatem, et veritas liberabit vos (Joan. XV). Ipsam procul dubio spiritalem laetitiam, quae revera Dei servis est necessaria, ac Deo nimis placita, in libro Levitico ipse Deus praefigurabat, cum in sacrificio oleum sibi offerri praecipiebat (Levit. II) [(91) 1Kb] . Quod ergo in sacrificio oleum offerebatur, hoc significabat ut quidquid ad cultum Christi et honorem sanctorum exhibemus, totum in spiritali hilaritate faciamus; et, ut ait Apostolus, nihil ex tristitia aut ex necessitate agamus. Sicut enim diligit Deus hilarem datorem (II Cor. IX), sic et gratulabundum servientem. Oleum enim hilaritatem significat, sicut [Col. 0380B] scriptum est: Ut exhilaret faciem in oleo; et panis cor hominis confirmet (Psal. CIII). Quid dicitis, o Judaei, quid objicitis, vel quid ad haec respondetis.



§ XXVII.---

Judaei excusari non possunt, ut in Christum credant, licet eum passum, mortuum, et monumento sepultum fides Christiana confiteatur: quandoquidem haec omnia non coacte, sed per voluntariam obedientiam; nec secundum virtutem divinitatis, sed secundum infirmitatem carnis pertulit. Cum etiam qui haec egerunt, divinae voluntati sint famulati; et unde ignominiam inferre, inde gloria et nominis exaltatio Christo venerit: quod appositis exemplis ex sacris litteris Gregor. confirmat. Pater Christum ex charitate tradidit, Judas avaritia, Judaei invidia, atque Christus seipsum ineffabili clementia. Quod Judaei intelligere non possunt, litterae legis adhaerentes. Eos ad jugem Christi amorem hortatur; qui ignis ille est in [Col. 0380C] altari semper incensus. Eisdem respondet, quare cum voluntas Patris ejus omnipotentia sit, mundum tamen non per alium, quam per Filium ejus redimere decreverit. Qui etiam in quatuor generibus oblationum, quae in Levitico offerri praecipiuntur, praefiguratus fuit.

Vellem nosse cujus voluntatis vel propositi estis; utrum scilicet jam deposita diuturnae infidelitatis vestrae perfidia [(92) 1Kb] , Jesum Christum verum Deum esse, et a Deo Patre ad redemptionem mundi de coelis missum fuisse indubitanter credatis; an adhuc de illius coaeterna Deo Patri divinitate in aliquo dubitetis. Haec est responsio vestra, o Judaei, atque oppositio. Dicitis enim quod idcirco Jesum Christum verum Deum esse non vultis credere, quia patribus vestris illum accusantibus, praesidis [Col. 0380D] milites quasi alium hominem cruci eum potuerunt affigere, morti tradere, et in monumento sepelire. Subsequenter etiam blasphemando subjungitis quod si verus Deus esset, nullatenus ab hominibus crucifigi, occidi et sepeliri posset.

Ad haec nos e diverso respondentes dicimus quod revera Jesus Christus verus Deus est et homo, per quem Deus Pater omnia ex nihilo creavit, et mundum de potestate diaboli clementer eripuit. Quod autem a Judaeis patribus vestris comprehendi, ligari et cruci affigi, in ea misericorditer non pro suis reatibus, sed pro nostris delictis mori voluit, [Col. 0381A] non hoc per impotentiam sed per obedientiam pertulit, quam Deo Patri exhibuit. Secundum infirmitatem assumptae carnis pro humani generis redemptione propria voluntate mortem sustinuit; secundum divinitatem vero, quam ex Deo Patre naturaliter habet, semper vivit. Secundum quod homo est, de torrente in via bibit (Psal. CIX), scilicet mortem quasi in transitu gustavit; secundum quod verus Deus est, mortem destruxit. Non ergo passus est quasi de manibus persequentium eripi non potuerit, sed quasi potestatem habens ponendi et sumendi animam suam, spontanea voluntate mori pro ovibus suis voluit. Sicut bonus pastor libenter animam suam pro ovibus suis dedit (Joan. X); sicut verus Deus tertia die de sepulcro corpus suum, [Col. 0381B] quod de Virgine sine peccato assumpserat, potenter resuscitavit. Majoris quippe potentiae et virtutis fuit post mortem de monumento resuscitare, quam ante passionem persequentium manus effugere. Qui ergo corpus suum post mortem de sepulcro potuit resuscitare, poterat utique ante passionem, si vellet, insidias persecutorum, ne comprehenderetur, evadere. Comprehendi ergo, ligari, crucifigi et mori secundum humanitatem potuit; non tamen quod Judaica gens adversus eum praevaluit, sed quia spontanea voluntate, ut mundum redimeret, ipse voluit. Aperte itaque verissima ratio Christum pro humani generis redemptione spontanea voluntate passum fuisse demonstrat; et vos, o [Col. 0381C] Judaei, qui illum dicitis invitum passionem subiisse, in vestra oppositione mentitos esse comprobat.

Audite ergo quae dico, o increduli et subversores Judaei, qui regnum coelorum recte credendo non intratis, et alios qui ingredi poterant, sine intermissione pravis persuasionibus intrandi aditum obstruitis. Audite quae ad correctionem vestram, charitate cogente, loquor. Quanto amplius vos et patres vestri Jesu Christi Dei et Virginis Filii devotius ac studiosius fidem atque doctrinam suscipere debueratis; tanto amplius illum conviciis, et multimodis injuriis inhonorastis; et unde majorem illi reverentiam exhibere debuistis, inde potius illum ejusque discipulos opprobriis et verberibus, diversisque poenis cruciati estis, et nomen illius [Col. 0381D] atque memoriam de sub coelo, si fieri posset, delere conati estis. Sed vos, o miseri et miserandi Judaei, qui estis, qui ab aeterno Dei consilio contraire moliti estis? Vos, o infelices, qui estis, qui aeternum beneficium, quod Deus Pater in sua praedestinatione humano generi praestare decrevit, et per dilectissimum Filium suum statuto tempore misericorditer complevit, perversa mente, et polluto ore negare praesumitis? Quare, o miseri et miserandi Judaei, humani generis redemptionem, quam ab initio mundi Deus per figuras innotuit, per oracula intimavit, per praecedentia promisit, per Jesum Christum coaeternum sibi Filium veraciter complevit, per apostolorum atque evangelistarum praedicationem jam per ipsum Dei Virginisque [Col. 0382A] Filium celebratam universo mundo manifeste ostendit, pertinaciter negatis; insuper et ipsum Dei Filium purum hominem fuisse blasphemando asseritis? Ignoratis, o miseri, quia quanto pertinacius patrum vestrorum malitia de terra memoriam Christi delere voluit, tanto magis illius nomen et gloria in cognitione gentium crevit? Dum enim divinae dispositioni pertinaciter repugnabant, procul dubio divinae voluntati ignorantes serviebant.

Sed ut vos horum quae dicimus, o Judaei, certiores faciamus, veracem Joseph historiam in medium proferamus. Ecce somniator venit, inquiunt fratres ejus, venite occidamus eum; et tunc apparebit quid illi prosint somnia sua (Gen. XXXVII). Quid itaque [Col. 0382B] super hunc locum B. Gregorius dicat [(93) 1Kb] , simul omnes audiamus. »Saepe, inquit, nonnulli humana sapientia inflati, dum desideriis suis divina judicia contraire conspiciunt, astutis ei reluctari machinationibus conantur; et, ut ad votum suum vim supernae dispositionis intorqueant, callidis cogitationibus insistunt, subtiliora consilia exquirunt. Sed inde voluntatem Dei peragunt, unde hanc immutare contendunt, atque omnipotentis Dei consilio dum resistere nituntur, plenius obsequuntur; quia saepe et hoc ejus dispositioni apte militat, quod ei per humanum studium frivole resultat, sicut scriptum est: Qui comprehendit sapientes in astutia eorum (Job V). In astutia namque sua sapientes comprehendit, [Col. 0382C] quando ejus consiliis humana facta congrue tunc serviunt, cum resistunt. Unde et per Psalmistam dicitur: Novit Dominus cogitationes hominum, quoniam vanae sunt (Psal. XCIII). Quod melius ostendimus, si pauca ad medium gestarum rerum exempla proferimus. Joseph, ut supra dictum est, somnium viderat, quod suo manipulo fratrum ejus manipuli se prosternebant. Somnium viderat, quod sol ac luna cum undecim stellis se adorabant (Gen. XXXVII). Quae quia patri fratribusque retulit, eorum corda protinus futurae dominationis invidia pavorque percussit. Cum ad se hunc venire conspicerent, malitia saeviente, dixerunt: Ecce somniator venit; venite occidamus eum, et videamus quid prosint illi somnia sua. Cumque se ejus dominio subjici metuunt, [Col. 0382D] somniatorem in puteum deponunt, cumque Ismaelitis transeuntibus vendunt. Qui in Aegyptum ductus, servituti subditus, luxuriae accusatione damnatus, castitatis merito adjutus, prophetiae judicio ereptus, omni Aegypto est praelatus. Per supernam vero sapientiam providus frumenta congessit, et futurae periculo necessitatis obviavit. Cumque in orbem fames praevaluisset, de alimentorum praeparatione sollicitus Jacob filios in Aegyptum misit. Qui frumentorum dispensationis prae positum Joseph nescientes inveniunt, atque ut mererentur alimenta percipere, ipsum dispensatorem, scilicet Joseph, compulsi sunt pronis in terram cervicibus adorare.

»Pensemus igitur gestae rei ordinem; pensemus [Col. 0383A] quomodo cogitationes hominum ipsa sua provisione vis divina comprehendat. Ideo Joseph venditus fuerat ne adoraretur, sed tunc non est adoratus, quia fuit a fratribus venditus. Astute namque aliquid agere ausi sunt, ut Dei consilium mutaretur; sed divino judicio, quod declinare conati sunt, renitando servierunt. Inde quippe conati sunt Dei voluntatem peragere, unde hanc conati fuerant astute commutare. Sic ergo divinum consilium dum vitatur, impletur; sic humana sapientia dum reluctatur, comprehenditur. Timuerunt fratres ne Joseph super eos excresceret; sed hoc quod divinitus dispositum fuerat cavendo, actum est ut eveniret. Humana sapientia in seipsa reprehensa est, quae voluntati Dei unde per intentionem restitit, inde [Col. 0383B] se implicando militavit.

»Sic Saul, dum David subjectum quotidiano succrescere virtutum successu conspiceret, suam ei filiam in conjugio spopondit, atque in ejus dote centum dari ab eo Philisthinorum praeputia petiit: ut cum provocatus miles ultra se exercere quaereret, inimicorum gladiis traditus vitam finiret, sicut scriptum est: Non habet rex necesse sponsalia, nisi tantum centum praeputia Philisthinorum, ut fiat ultio de inimicis regis. Porro Saul cogitabat tradere David in manibus Philisthinorum (I Reg. XVIII). Sed David dispositionis intimae favore roboratus, centum se dare perhibuit, et ducenta reportavit. Cujus nimirum operis argumento superatus, superna disponente [Col. 0383C] Providentia, insipientiae suae est consilio comprehensus; quia unde succrescentis militis vitam se exstinguere credidit, virtutis ejus gloriam inde amplius cumulavit.

»Sed quia nonnunquam astute aliquid sapere etiam electi moliuntur, libet ad medium alium sapientem deducere, et quod veraciter sinu interni consilii astutia mortalium comprehendatur, demonstrare. Prudenter quippe Jonas se sapere putavit, cum ad praedicandum poenitentiam Ninivitarum missus, quia electis gentibus Judaeam deseri timuit, praedicationis officium implere recusavit, navem petiit, fugere Tharsis elegit. Sed protinus tempestas exoritur, sors mittitur, ut videlicet cognoscatur cujus culpa maria turbentur. Jonas ergo [Col. 0383D] in culpa deprehenditur, in profundum maris demergitur, cete sorbente devoratur; atque illuc gestante bellua pervenit, quo ire sponte contempsit (Joan. I). Ecce fugitivum Dei tempestas invenit, sors ligat, mare suscipit, bellua includit, et quia auctoris sui voci obedire recusat, ad locum quo mittendus erat, suo reus carcere portatur. Jubente Deo, homo prophetiam ministrare noluit; aspirante Deo, bellua prophetam evomuit. Intorquet ergo Deus prudentiam hominis, ut supra dictum est, ad ministerium suum, quando et hoc in usum suae voluntatis redigit, per quod sibi humana voluntas contradicit.

[Col. 0384A] »Perscrutemur adhuc, si placet, Hebraeorum sapientiam; ut videamus quid providendo prohibuit, et quid prohibendo provocavit. Certe cum ad Redemptoris nostri miracula credentium turba conflueret, cum sacerdotes et populi invidiae facibus accensi, quod mundus post eum abiret [(94) 1Kb] , ut ab illo vim tantae concursionis abscinderent, finire ejus potentiam morte conati sunt, dicentes: Expedit, ut unus moriatur homo pro populo et non tota gens pereat (Joan. XI). Sed Redemptoris nostri mors ad convinctionem sui corporis, scilicet Ecclesiae valuit, non ad separationem. Ergo etiam hoc ad pietatis suae studium vel obsequium redegit, quod contra illum humana crudelitas exarsit. Ipse namque justus et misericors mortalium acta disponens, alia [Col. 0384B] concedit propitius, alia vero permittit iratus; atque ea quae permittit sic tolerat, ut haec in sui consilii usum vertat. Unde miro modo fit ut, quod sine voluntate Dei agitur, contrarium Dei voluntati non sit; quia, dum in bonum usum male facta vertuntur, ejus consilio militant, quae ipsius consilio repugnant Hinc enim per Psalmistam dicitur: Magna opera Domini; exquisita in omnes voluntates ejus (Psal. CX). Sic quippe ejus opera magna sunt, ut per omne quod ab hominibus agitur, ejus voluntas acquiratur. Nam saepe inde perficitur, unde repelli putatur. Hinc rursus dicit: Omnia quaecunque voluit Dominus fecit in coelo, et in terra (Psal. CXXXIV). Hinc Salomon ait: Non est sapientia, non est prudentia, [Col. 0384C] non est consilium contra Deum (Prov. XXII). Restat ergo ut in cunctis quae agimus, vim supernae voluntatis inquiramus. Cui videlicet cognitae nostra actio devote famulari debet, et quasi ducem sui itineris persequi, ne ei nolens serviat, si hanc superbiens declinat. Vitari enim vis superni consilii nequaquam potest; sed magna sibi virtute hanc temperat, qui se sub ejus nutibus refrenat, ejusque sibi pondera levigat, qui haec ex subjecti cordis humero volens portat.«

Ut ergo supra dictum est, o inimici veritatis Judaei, quanto studiosius patres vestri Christum crucifigendo aeterno Dei consilio resistere voluerunt; tanto illud nescientes et in sua malitia perseverantes, perfectius compleverunt. Deus Pater propter [Col. 0384D] nimiam charitatem suam qua nos dilexit, Filium suum tradidit, ut nos per passionem et crucem de inimici potestate redimeret. Unde B. Joannes evangelista ait: Sic Deus dilexit mundum, ut Filium suum unigenitum daret, ut omnis qui credit in ipsum non pereat, sed habeat vitam aeternam (Joan. III). Tradidit etiam semetipsum pro nobis Dei Filius, ut nos redimeret ab omni iniquitate (Tit. II), ut adoptionem filiorum reciperemus (Galat. IV). De quo Apostolus ait: Christus tradidit semetipsum pro nobis oblationem et hostiam Deo in odorem suavitatis (Ephes. V). Judas vero Iscariot dolo et malignitate plenus, et avaritiae facibus succensus tradidit [Col. 0385A] eum Judaeis. Judaei autem invidiae et odii tenebris obcaecati tradiderunt illum ad crucifigendum Pontio Pilato praesidi.

Sed notandum quod Deus Pater propter magnam charitatem suam tradidit suum dilectissimum Filium; ipse autem Filius, dilectione illum cogente et ineffabili clementia superante, tradidit semetipsum, ut nos de diaboli potestate liberaret, et suae passionis sanguine a peccatorum sordibus mundaret. Qui dilexit nos et lavit nos a peccatis nostris in sanguine suo (Apoc. I). Ineffabilis quoque illum clementia superavit, ut de sinu Dei Patris descenderet, humanam naturam sibi uniret, passionem subiret, crucem non pro suis, sed pro humani generis peccatis ascenderet, suam dilectissimam [Col. 0385B] atque sanctissimam animam poneret, ad inferni claustra descenderet, suos qui ibidem captivi detinebantur, ad semper virentia pascua revocaret, secundum eamdem quam de Virgine sine peccato carnem assumpserat tertia die de monumento resurgeret, suos in fide discipulos confirmaret, per eosdem verbi Dei semina super rationalem terram, scilicet in cordibus omnium gentium seminaret, et quadragesima resurrectionis die gloria et honore coronatus ad Patrem a quo exierat, ascenderet. Cui valde admirans nimiumque congratulans quidam sapiens ait [(95) 1Kb] :

Quae te vicit clementia,
Ut ferres nostra crimina:
[Col. 0385C] Crudelem mortem patiens,
Ut nos a morte tolleres?
Inferni claustra penetrans,
Tuos captivos redimens,
Victor triumpho nobili,
Ad dextram Patris residens

Perfecta ergo charitas Christum compulit, summa illum clementia, ut nos redimeret, vicit; cor Judae, ut ipsum Dei Virginisque Filium traderet Judaeis, avaritia decepit; sacerdotum, Scribarum et Pharisaeorum oculos, qui Christum Pontio Pilato ad crucifigendum tradiderunt, invidiae et malitiae nubilum obcaecavit. Non ergo Christus, ut vos mentimini, o Judaei, invitus ad passionem venit ut mundum redimeret; sed spontanea voluntate seipsum [Col. 0385D] manibus impiorum tradidit.

Adhuc in vestrae incredulitatis malitia perseverantes, o Judaei, nobis respondentes, dicitis quod sive Jesus Christus ad passionem spontaneus venerit, sive invitus; nullatenus tamen illum verum Deum, sed purum hominem fuisse asseritis. Ad haec nos econtra vobis respondentes dicimus quod revera Jesus Christus verus est homo et verus Deus; sed idcirco illum verum Deum non creditis esse, quia pallii Joseph velamen obnubilat oculos mentis vestrae. Nullatenus ergo ea quae de Christo in Veteri Testamento scripta sunt, spiritaliter intelligere poteritis, nisi pallium Joseph, ut dictum [Col. 0386A] est, ab oculis cordis manu discretionis removere studueritis.

Notandum quod patriarcha Joseph, vir scilicet innocens et justus, Dei et hominis Jesu Christi figuram gestavit in suis operibus. Adultera vero, in cujus manibus foras fugiens pallium reliquit, Synagogae typum tenuit, quae Christum non verum Deum, sed purum hominem esse credit. Congrue siquidem Synagoga in Veteri Testamento mulieris adulterae figuram tenuit, quae omnipotenti Deo fidem non conservavit, sed cum diis alienis multoties fornicata est. Sicut ergo mulier illa adultera voluit Joseph sibi adulterino amore sociari, ita Synagoga volebat Christum in adulterio sui sceleris detinere, ut negaret se esse Deum; et Pharisaeorum [Col. 0386B] magis ac Scribarum traditiones, quam legis praecepta spiritaliter servare, cui ipse velut maritus erat. Ipse autem nequaquam acquiescens illicitae doctrinae adulterio, adulterinae Synagogae manu, veste corporis apprehensus carne se exuit, ac liber mortis in coelum ascendit. Deus et homo Jesus Christus decem praecepta legis spiritaliter custodiebat; Synagoga vero legem carnaliter observans praevaricatorem legis eum inclamabat. Dei et Virginis Filius legem et prophetas spiritaliter exponebat, Synagoga vero legi et prophetas illum contraria docuisse dicebat. Quid plura [(96) 1Kb] ? Dum ergo mulier adultera male uti Joseph voluisset, relicto pallio Joseph fugit foras; quia, dum Synagoga [Col. 0386C] Dominum Jesum Christum purum hominem credens, quasi adulterino complexu constringere voluit, ipse tantum litterae tegimen ejus oculis reliquit, et ad cognoscendam suae divinitatis potentiam conspicuum se gentibus praebuit. Unde apostolus Paulus dicit: Usque hodie velamen est positum super cor Judaeorum (II Cor. III). Quae videlicet adultera mulier apud semetipsum pallium retinuit, quia Christo in cruce passo, et a mortuis die tertia resuscitato, atque in Dei Patris dextera exaltato, mulier adultera, id est Synagoga, apud semetipsam legis et prophetarum ignorantiam retinuit, quia omnia Veteris Testamenti volumina non spiritaliter, sed tantummodo ad litteram intelligere studuit. Quia ergo Synagoga Christum illicite retinere voluit, [Col. 0386D] carnalibus scilicet veteris testamenti institutionibus subigere illum tentavit; idcirco quem male tenebat, et non verum Deum sed hominem purum credebat, quasi meretrix nudum amisit.

Audite quae dico, o Judaei, audite quae loquor, auscultate quae, charitate cogente, moneo. Si aeternam damnationem cupitis evadere, et ad aeternae vitae gaudia pertingere, Jesum Christum cum Deo Patre et Spiritu sancto unum et verum Deum esse indubitanter credite, Novum Testamentum recipite, sacras Veteris Testamenti paginas non carnaliter sed spiritaliter intelligere, et opere implere studete; ut sacro baptismate renovati, et sancto [Col. 0387A] Spiritu illuminati, eidem Jesu Christo, qui veraciter omnium fidelium caput est, fideliter conjungi possitis, electorumque ejus collegio sociari. Nisi enim Christum verum Deum verumque hominem esse firmiter credideritis, nullatenus a cordibus vestris infidelitatis tenebras expellere poteritis.

Ipsum ergo veraciter mundi Redemptorem esse credite, ipsum in finem mundi justissimum judicem venturum formidate, ipsum cum Deo Patre et Spiritu sancto in omnibus et super omnia diligite, per ipsum ad animarum nostrarum salutem nos pertingere posse, omnino confidite. Si illum verum Deum esse credideritis, eumque perfecte dilexeritis, credo quod libenti animo praecepta illius conservabitis. Amorem Christi in cordibus vestris jugiter conservate, [Col. 0387B] et si eum vere diligitis, hoc bonis operibus declarate. Illius amor in cordibus vestris semper ardeat, ejusdemque amoris effectus in operatione vestra resplendeat.

Hanc procul dubio perfectam divini amoris observantiam Dominus efficaciter habendam praesignabat, cum Moysi in Levitico figurate dicebat: Ignis in altari semper ardebit, quem nutriet sacerdos subjiciens mane ligna in altari per singulos dies, et imposito holocausto, desuper adolebit adipes pacificorum. Ignis iste est perpetuus qui nunquam deficiet de altari (Levit. VI). »Altare Dei est cor nostrum, ut ait B. Gregorius [(97) 1Kb] , in quo jubetur ignis semper ardere; quia necesse est ex illo semper ad Dominum charitatis flammam indesinenter [Col. 0387C] ascendere. Cui per singulos dies sacerdos ligna subjiciat, ne exstinguatur. Omnis Christi praedicator membrum utique summi sacerdotis dicitur, sicut cunctis fidelibus B. Petrus apostolus dicit: Vos autem estis genus electum, regale sacerdotium (I Petr. II). Et sicut in Apocalypsi eidem summo sacerdoti dicitur: Fecisti nos Deo nostro regnum et sacerdotes (Apoc. V), etc. Sacerdos ergo in altari ignem nutriens quotidie ligna subjiciet, id est fidelis quisque, ne in eo flamma charitatis deficiat, in corde suo tam exempla praecedentium Patrum, quam sacrae Scripturae testimonia congerere non desistat. Nam quasi quaedam fomenta igni dare est in exercitatione charitatis, vel exempla Patrum, [Col. 0387D] vel praecepta Dominica populis ministrare. Quia enim interna novitas nostra ipsa quotidie hujus vitae conversatione veterascit, iste ignis lignis adhibitis nutriendus est, ut dum per usum se nostrae vetustatis extenuat, per Patrum testimonia atque exempla reviviscat. Et bene illi praecipitur, ut mane ligna per dies singulos congregentur; vel certe quia mane prima pars diei est, postpositis cogitationibus vitae praesentis, hoc priori loco quisque fidelium cogitet, ut quod in se jam quasi deficit, quibus valet nisibus studium charitatis inflammet. Ignis enim iste in altari Domini, id est in corde nostro, citius exstinguitur, nisi solerter adhibitis [Col. 0388A] exemplis Patrum et Dominicis testimoniis reparetur. Bene autem illic subditur: Imposito holocausto, desuper adolebit adipes pacificorum (Levit. VI). Nam quisquis hunc in se ignem charitatis accendit, in semetipsum utique holocausta desuper ponit; quia omne vitium, quod in se male vivebat, exurit. Cum enim cogitationum suarum interna considerat, et vitam reprobam per imitationis gladium mactat; in ara se sui cordis imponit, et igne charitatis incendit. De qua hostia pacificorum adipes redolent, quia interna novae vitae impinguatio pacem inter nos et Deum faciens, odorem de nobis suavissimum Deo reddit. Quia vero eadem charitas in cordibus electorum inexstinguibilis manet, apte illic subditur: Ignis iste est perpetuus, qui nunquam deficiet [Col. 0388B] de altari (ibid). Nunquam profecto ignis iste de altari deficit, quia et post hanc vitam eorum mentibus fervor charitatis accrescit. Aeterna quippe contemplatione agitur, ut omnipotens Deus, quo magis visus fuerit, eo amplius diligatur.«

Ipsum ergo Deum et hominem Jesum Christum, o Judaei, toto corde diligite, illius baptismum devota mente suscipite, per eum sanctam Ecclesiam fideliter ingredi festinate, ut non perire cum incredulis, sed cum electis ejus mereamini perfrui aeternis gaudiis. Quid dicitis, o Judaei, quid respondetis, vel quid objicitis? Jam utique deposito, infidelitatis errore, Jesum Christum verum Deum verumque hominem esse, mundum suo pretioso sanguine redemisse, tertia die a mortuis resurrexisse, coelum [Col. 0388C] videntibus discipulis ascendisse, et in Dei Patris dextera sedere incunctanter nobiscum credere deberetis. Volumus tamen scire cujus voluntatis vel fidei estis, aut quid respondetis. Haec est responsio vestra, o Judaei: Dicitis enim vos magnopere scire velle, qua necessitate Deus Pater compulsus, qui omnia quaecunque vult facit, cujus voluntas omnipotentia est, suum Filium dilectissimum sibique coaeternum, ut nos Christiani asserimus, de coelis misit, manibus impiorum tradidit, pati, crucifigi et mori voluit, cum solo verbo omnia quaecunque in coelo et in terra vult (Psal. CXXXIV), statim perficere possit.

Nos huic quaestioni vestrae satisfacere volentes, o [Col. 0388D] Judaei, hujusmodi vobis respondemus dicentes, quod revera Deus omnipotens in coelo et in terra omnia quaecunque vult facit; et quia voluntas ipsius, ut dicitis, omnipotentia est: sed tamen per Filium suum, id est per coaeternum sibi Verbum, per quod omnia ex nihilo condidit, et primum hominem formavit, dicens: Faciamus hominem ad imaginem et similitudinem nostram (Gen. I); per illud idem Verbum, ipsum hominem quem fecerat, redimere voluit. Non enim per angelum vel per archangelum redimere illum decrevit, sed per coaeternum sibi Filium, per quem omnia creavit [(98) 1Kb] . Et licet per eumdem sibi coaeternum Filium Deus Pater cuncta [Col. 0389A] creaverit, in ipsa tamen relatione creationis ostenditur, quantum cunctis animalibus, quantum rebus terrenis vel coelestibus, sed tamen insensibilibus homo praeferatur. Cuncta quippe dixit Deus, et facta sunt (Psal. XXXII). Cum vero hominem facere decrevisset, hoc quod reverenter pensandum est, praemisit, dicens: Faciamus hominem ad imaginem et similitudinem nostram. Neque enim sicut de rebus caeteris scriptum est, Fiat, et factum est; neque ut aqua volatilia protulit, sic terra hominem germinavit: sed priusquam fieret, Faciamus dicitur; ut videlicet quia rationalis creatura condebatur, quasi cum consilio facta videretur. Quasi per studium de terra plasmatur, et inspiratione Conditoris in virtutem vitalis spiritus erigitur; [Col. 0389B] scilicet ut non per jussionis vocem, sed per operationis dignitatem existeret, qui ad Conditoris imaginem fiebat. Haec itaque causa fuit, o Judaei, ut supra dictum est, qua Deus Pater unigenitum Filium suum de coelis misit; quia videlicet hominem quem ad imaginem et similitudinem suam formaverat, per ipsum redimere voluit.

Adhuc in vestra malitia perseverantes, o Judaei, nobis opponitis dicentes, quod nullatenus Christum verum Deum esse poteritis credere, nec nostris admonitionibus assensum praebere, nisi illum in Veteri Testamento evidenter ostenderimus praefiguratum fuisse. Ad haec nos, o Judaei, vobis hujusmodi respondemus, quod revera Deus et homo Jesus Christus multo ante legem tempore figuris et aenigmatibus [Col. 0389C] patriarcharum fuit praesignatus, prophetarum oraculis praeostensus, sui adventus tempore cum hominibus conversatus, apostolorum atque evangelistarum praeconiis post passionem et crucem illius quod jam venerat et mundum redemerat, toto orbi manifeste exstitit praedicatus; sed tamen ad vestram perfidiam omnino convincendam, et catholicam fidem magis magisque corroborandam, quam perspicue in quatuor generibus principalium oblationum praefiguratis fuerit, monemus, o inimici veritatis Judaei, ut diligenter audiatis.

[(99) 1Kb] In exordio libri Levitici quatuor genera principalium oblationum describuntur, quae in odorem suavitatis Domino offerri videbantur. Primum scilicet, [Col. 0389D] vitulum de armento sine macula; secundum, agnum de ovibus; tertium, turturem et columbam; quartum, similam conspersam, asymam, oleo unctam clibano coctam. Reliqua autem sacrificia pro qualitatibus causarum in persona populi offerebantur. Primum itaque sacrificium, scilicet vitulus de armento, Christum praefigurabat ex patriarcharum progenie descendentem. Hic procul dubio aratro suae crucis terram corporis nostri perdomuit, et Spiritus sancti semine fruge ditavit. Iste vitulus, scilicet Christus sine peccato est; quia sine virili amplexu conceptus, sine pollutione natus, et sine culpa fuit crucifixus. Offertur autem vitulus non in [Col. 0390A] tabernaculo, sed ad ostium ejus; quia extra castra crucifixus est Christus (Hebr. XIII). Per filios autem Aaron sacerdotis offertur sanguis ejus: quod de Anna et Caipha intelligitur, qui concilium facientes, per manus militum effuderunt sanguinem Christi. Secunda hostia, agnus de ovibus oblatus, id est Christus, qui propter innocentiam in agno figuratur. Hic est agnus qui per Isaiam in sacrificium adducitur; et per Joannem digito hominibus demonstratur. De quo Isaias propheta sic ait: Sicut ovis ad occisionem ducetur, et quasi agnus coram tondente se obmutescet, et sic non aperiet eos suum (Isai. LIII). Ipsum etiam mansuetissimum agnum Joannes Baptista hominibus demonstrabat, dicens: Ecce Agnus Dei, ecce qui tollit peccata mundi (Joan. I). [Col. 0390B] Bene autem in sacrificio agnus offertur, ut innocentiae et passionis Christi figura demonstraretur. Bene et haedus offertur, quia per Christi mortem peccatum deletum est, et actor peccati diabolus victus est. Tertium sacrificium est turtur et columba. Turtur quippe summam atque perfectam corporis Christi castitatem designat. Columba vero Spiritus sancti figuram habere ostenditur, sicut B. Joanni Baptistae a Domino dicitur: Super quem videris Spiritum descendentem et manentem super eum, hic est qui baptizat in Spiritu sancto. Et ego, inquit Joannes, vidi Spiritum descendentem sicut columbam de coelo, et mansit super eum (ibid.), id est super Christum. Turtur ergo et columba, id est caro Christi, Spiritui sancto sociata per mysterium [Col. 0390C] passionis sacrificium Deo Patri in odorem suavitatis offertur. Ista tria sacrificia secundum humanitatem offert Christus Jesus. Quartum autem sacrificium offert Ecclesia de simila; [(100) 1Kb] ejusdem sanctae Ecclesiae catholicae figuram denuntiat, quae ex convenientibus membris, quasi simila ex multis credentium granis collecta est, et legis atque Evangeliorum mola in littera et spiritu reparata, per aquam baptismatis adunata, chrismatis oleo peruncta, sancti Spiritus igne solidata, et per humilitatem spiritus Deo hostia placens effecta.

Praefiguratus itaque fuit Christus, o inimici veritatis Judaei, in vitulo propter passionem, in agno propter innocentiam, in turture et columba propter [Col. 0390D] incomparabilem castitatem et vitae simplicitatem. Praefigurata etiam fuit in simila ejus sponsa, scilicet sancta Ecclesia, quae charitatis vinculo illi est conjuncta, et quasi membra capiti spiritalis dilectionis glutino consociata. His ergo et hujusmodi verissimis Testamenti Veteris figuris, o Judaei, fides Christiana roboratur et vestra mendax assertio evidenter convincitur. Jesum Christum itaque verum Deum et verum hominem credite, ejusque baptismum devota mente suscipite, ut recte credendo et bona operando, ad electorum illius societatem possitis pertingere.



§ XXVIII.---

Synagoga Satanae et filii diaboli sunt Judaei, non Abrahae et patriarcharum, quos non [Col. 0391A] imitantur: quibus hortatur, ut culpam suam humiliter agnoscant; nec Adam sequantur, qui postquam peccavit, abscondit se. Hortatur etiam eos ad baptismum; et ut maculam transactae infidelitatis lacrymis lavent; ut veram doctrinam ab apostolis et evangelistis studiose perquirentes, per eam proficere studeant: ac spirituales hostias Deo offerant, sicut patres ipsorum carnales offerebant. Inter haec etiam, ut superbiam et elationem fugiant, quae angelos deposuit. Qui per ignorantiam vel negligentiam votum quod promiserat, non exsolvit, per veram cordis contritionem veniam consequetur; cum legalia sacrificia non sint jam Deo placita. Christus non est per mortem ab Ecclesia separatus, sed eam potius sibi univit. In cujus signum ita de columba sacrificium in lege offerri mandatur, ut collo caput inhaereat. Cavendum est Judaeis, ne a diabolo per speciem boni decipiantur.

[Col. 0391B] Adhuc in incredulitatis malitia perseverantes, o Judaei, ad excusandas excusationes in peccatis (Psal. CXL), iterum subsequenter dicitis, quod nec Christum verum Deum esse vultis credere, nec Novum Testamentum suscipere, sed sicut omnes patres vestri in Judaismo permanere decernitis. Quasi etiam vestrae incredulitatis culpam defendendo et excusando, patriarcharum et prophetarum ac sanctorum hominum vos felices esse jactatis; et idcirco aliam vos novam religionem quam ipsi nescierunt, nolle tenere dicitis.

Ad haec respondentes vobis dicimus, o duri et tardi corde ad credendum Judaei, quod illius quisque filius dicitur, cujus doctrinam sequitur; sicut [Col. 0391C] per prophetam, Amorrhaeum patrem et Cethaeam matrem Israeli Dominus dicit, non utique nascendo, sed imitando (Ezech. XVI). Sic et in meliorem partem filii Dei nuncupantur, qui praecepta Dei custodiunt. Unde et nos non natura sed imitatione Deo in oratione clamamus: Pater noster, qui es in coelis (Matth. VI). Novimus ergo non tantum nativitate, sed etiam imitatione filios alicujus vocari. Nam vos, o Judaei, secundum carnem filii Abrahae estis, secundum conversationem vero filii diaboli dicimini. Ipse quippe Deus et homo Jesus Christus, cum patres vestros incorrigibiles videret, eosque in sua malitia perseverantes cerneret, ait illis: Vos ex patre diabolo estis; et desideria patris vestri vultis facere (Joan. VIII). Erant itaque filii Abrahae [Col. 0391D] propter originem carnis, et non erant filii Abrahae propter vitium diabolicae persuasionis. Ex patre diabolo erant, quia imitando diabolum filii diaboli facti erant. Quid etiam inter caetera Jesus Christus ad consolationem septiformi Ecclesiae suae loquens in Apocalypsi per angelum suum servo suo Joanni de vobis dixerit, o Judaei, omnes simul audiamus.

Haec dicit primus et novissimus, qui fuit mortuus, et vivit: Scio tribulationem et paupertatem tuam, sed dives es; et blasphemaris ab his qui se dicunt Judaeos esse, et non sunt, sed sunt Synagoga Satanae. (Apoc. II). Quasi diceret: O fideles mei, non deficiatis in tribulationibus; quia ego tantum primus, [Col. 0392A] scilicet existens ante omnia, et per quem omnia subsistunt; et novissimus, per quem omnia consummabuntur, propter vos passus sum mortem do qua surrexi; quam et vos pro me exspectare et pati debetis; et fui mortuus pro vobis per quem vivetis, quia ego vivo. Talem Joannes describit Christum, qui valeat illos de tribulationibus eripere, qui pro ipsius nomine tribulantur. Moneo vos, o Judaei, ut ea quae ipse Deus et homo Jesus Christus ad consolationem Ecclesiae suae loquitur, patienter audiatis, quatenus ab infidelitatis stultitia recedentes, verum Deum illum esse nobiscum indubitanter credatis. Scio, inquit, tribulationem tuam, quia beati qui persecutionem patiuntur propter justitiam (Matth. V); et paupertatem tuam, quia, beati pauperes spiritu [Col. 0392B] (ibid.); sed dives es in spe remunerationis; et blasphemaris ab his, qui se dicunt Judaeos, id est confitentes, esse, et non sunt; quia si filii Abrahae essent, opera Abrahae facerent (Joan. VIII); sed sunt Synagoga Satanae, id est congregatio adversantis.

Audite, o perfidi Judaei, quae dico, audite quae loquor. Absque dubio, o miseri, decepti estis, qui vos Abrahae filios esse jactatis, dum Abrahae opera non facitis, nec illius fidem tenetis. Incassum quippe vos sanctorum filios esse dicitis, qui non bonis moribus illorum fidem conservatis, sed verbo tenus illam custodire simulatis. In hoc ergo quod vos sanctorum filios esse dicitis, et idcirco novi testamenti regulam quam ipsi nescierunt, suscipere [Col. 0392C] respuitis; excusationem praetenditis, ne catholicae fidei normam suscipientes, Jesum Christum verum Deum, ac verum hominem esse credatis. Quod vero de nobilitate generis Abrahae gloriamini, pertinet ad elationem; quod autem non spiritaliter, sed carnaliter legem observare decernitis, sicut patres vestri observaverunt, pertinet ad incredulitatis excusationem.

Nolo vos ignorare, o Judaei, quod Adam quando in paradiso per inobedientiam pomum vetiti arboris comedit, graviter peccavit, sed multo gravius deliquit, quando mentis audacia se ab illo excusare voluit, dicens: Mulier, quam dedisti mihi sociam, dedit mihi de ligno, et comedi (Gen. III). »Quatuor modis peccatum perpetratur in corde, ut ait B. [Col. 0392D] Gregorius [(1) 1Kb] , et quatuor consummatur in opere. In corde namque suggestione, delectatione, consensu, et delectationis audacia perpetratur. Fit enim suggestio per adversarium, delectatio per carnem, consensus per animam, defensionis vel excusationis audacia per elationem. Culpa enim quae terrere mentem debuit, extollit, et dejiciendo elevat, sed gravius elevando supplantat. Unde et illius primi hominis rectitudinem antiquus hostis his quatuor ictibus fregit. Nam serpens suasit, Eva delectata est, Adam consensit, qui etiam requisitus confiteri culpam per audaciam noluit. Hoc vero in humano genere quotidie agitur, quod actum in primo parente [Col. 0393A] nostri generis non ignoratur. Serpens suasit, quia occultus hostis mala cordibus hominum latenter suggerit. Eva delectata est, quia carnales sensus ad verba serpentis, id est suggerentis diaboli mox se delectationi substernit. Assensum vero Adam mulieri ipse praepositus praebuit; quia, dum caro in delectationem rapitur, etiam a sua rectitudine spiritus infirmatus inclinatur. Et requisitus Adam confiteri culpam noluit; quia videlicet spiritus, quo peccando a veritate disjungitur, eo in ruinae suae audacia obduratur. Per tumorem quidem Adam semetipsum absconsurus fugerat, sed tamen requisitus innotuit, quantum timens tumebat. Cum enim ex peccato praesens poena metuitur, et amissa Dei facies non amatur; timor ex tumore est, non [Col. 0393B] ex humilitate. Superbit quippe, qui peccatum, si liceat non punire, non deserit. Iisdem etiam quatuor modis peccatum consummatur in opere. Prius enim latens culpa agitur; postmodum vero etiam ante oculos hominum sine confusione reatus aperitur; dehinc et in consuetudinem ducitur; ad extremum quoque vel falsae spei seductionibus vel obstinatione miserae desperationis enutritur.« Hoc loco pro salute vestra vos moneo, o Judaei, ut gravissimam infidelitatis vestrae culpam humiliter cognoscatis, eamque per cordis elationem defendere amplius non praesumatis, sed ex ea per veram poenitentiam et cordis contritionem ab omnipotenti Deo quantocius veniam consequi studeatis, ne subito praeoccupati [Col. 0393C] die mortis pro tam mortiferi peccati excusatione sive defensione cum incredulis pereatis.

Verae humilitatis testimonia sunt, ut ait B. Gregorius, iniquitatem suam quemque cognoscere, et cognitam voce confessionis aperire. At contra, usitatum humani generis vitium est, et labendo peccatum committere, et commissum negando defendere, et convictum defendendo multiplicare. Ex illo quippe lapsu primi hominis haec augmenta nequitiae ducimus, ex quo ipsam radicem traximus culpae. Sic namque ille dum lignum vetitum contigisset, abscondit se a facie Domini inter ligna paradisi. In qua absconsione, scilicet quia Deum latere non poterat, non latendi effectus describitur, sed affectus notatur. Qui cum argueretur a Domino, [Col. 0393D] quod de ligno vetito gustasset, illico respondit: Mulier, quam dedisti mihi sociam, ipsa dedit mihi de ligno, et comedi. Ipsa quoque mulier inquisita respondit: Serpens decepit me, et comedi (ibid.). Ad hoc quippe a Domino requisiti fuerant, ut peccatum quod transgrediendo commiserant, confitendo delerent. Unde et serpens ille persuasor, qui non erat ad veniam rovocandus, de culpa non est requisitus. Interrogatur itaque homo ubi esset, ut perpetratam culpam respiceret, et confitendo cognosceret, quam longe a Conditoris sui facie abisset. Sed adhibere sibimet utrique potius defensionis solatia, quam confessionis remedia elegerunt. Cumque excusare peccatum vir per mulierem voluisset, mulier per serpentem, auxerunt culpam, [Col. 0394A] quam tueri conati sunt: oblique Adam Dominum tangens, quod ipse peccati eorum auctor exstiterit, qui mulierem fecit; Eva culpam ad Dominum referens, qui serpentem in paradiso posuit. Qui enim diaboli fallentis verba audierant: Eritis sicut dii; quia Dei similes esse in divinitate nequiverunt, ad erroris sui cumulum Deum sibi facere similem in culpa conati sunt. Sic ergo reatum suum, dum defendere moliti sunt, addiderunt, ut culpa eorum atrocior fieret discussa, quam fuerat perpetrata. Unde nunc quoque humani generis rami ex hac adhuc radice amaritudinem trahunt. Et cum de vitio suo quisque arguitur, sub defensionum umbra quasi sub quaedam se arborum folia abscondit: et vult ad quaedam excusationis suae secreta faciem [Col. 0394B] Conditoris fugere, dum non vult cognosci quod facit. In qua videlicet occultatione non se Domino, sed Dominum abscondit sibi. Agit quippe ne omnia videntem videat, non autem ne ipse videatur. Quo contra cuique peccatori jam exordium illuminationis est humilitas confessionis; qua sibimetipsi jam parcere renuit, qui malum non erubescit confiteri, quod fecit; et quod defendendo excusare potuit, accusando se celerrime non defendit. Unde et mortuo Lazaro, qui mole magna premebatur, nequaquam dicitur: Revivisce; sed, Veni foras (Joan. XI). Ex qua scilicet resurrectione, quae gesta in illius est corpore, signatur qualiter nos resuscitemur in corde. Cui videlicet mortuo [Col. 0394C] dicitur: Veni foras; ut nimirum homo in peccato suo mortuus, et per molem malae consuetudinis jam sepultus, quia intra conscientiam suam absconsus jacet per nequitiam, a seipso foras exeat per confessionem. Mortuo enim, veni foras dicitur, ut ab excusatione atque occultatione peccati ad accusationem suam ore proprio exire provocetur. Unde David propheta ab illa tanti morte facinoris reviviscens, ad vocem Domini quasi foras exiit, dum per Nathan correptus, quod fecerat accusavit (II Reg. XII).

Hujus itaque sancti patriarchae, scilicet David, o Judaei, exemplum tenete, devotam istius regis confessionem imitari studete, humilem hujus sancti prophetae poenitentiam de transacta infidelitate [Col. 0394D] vestra agere festinate, ut non per incredulitatis culpam vobis contingat perire, sed cum fidelibus populis ad coelestis patriae felicitatem possitis pertingere. Nolite igitur culpam diuturnae incredulitatis vestrae per mentis elationem ulterius excusare; peccatum durissimae obstinationis per cordis tumorem deinceps non praesumatis defendere; ad arma versutae disputationis ne ultra velitis concurrere; sub malitiae et nequitiae tegumento vos ipsos non quaeratis abscondere. Deus omnipotens delinquentium facta odit, et libenter conversorum poenitentiam suscipit. Ipse quoque iniquorum vitam reprobat, eosque ut resipiscant, misericorditer exspectat.

Hoc procul dubio ipse Deus omnipotens, misericors [Col. 0395A] et clemens significabat, cum ad auram post meridiem in paradiso deambulans, Adam post transgressionis culpam requirebat, dicens: Adam, ubi es? (Gen. III.) Quid inter haec est animadvertendum? [(2) 1Kb] Nunquidnam divina potentia nesciebat, ad quae latibula Adam post culpam fugerat, quem paulo antea de limo terrae plasmaverat? Sed quia vidit in culpa lapsum, jam sub peccato velut ab oculis veritatis absconditum; quia tenebras erroris ejus non approbat; quasi ubi sit peccator ignorat, eumque vocat ac requirit, dicens: Adam, ubi es? Per hoc quod vocat, signum dat, quia electos ad poenitentiam revocat. Per hoc autem quod requirit, aperte insinuat, quia quasi peccatores jure damnandos ignorat.

[Col. 0395B] De praeterita igitur infidelitate vestra, o Judaei, humiliter poenitentiam agite, et ad defensionis vestrae latibulum nolite confugere. Versutae disputationis vestrae arma jam deponite, et incredulitatis culpam humiliter cognoscite, eamque lacrymis abluere festinate, ut per veram poenitentiam et cordis contritionem cunctorum remissionem peccatorum possitis percipere. Spiritalia etiam Christi praecepta studiose custodite, baptismum ejus devota mente suscipite, peccatorum maculas lacrymis indesinenter lavate, ut sanctae Ecclesiae januam fideliter ac decenter nobiscum possitis intrare.

Hanc procul dubio praeceptorum Christi observationem [(3) 1Kb] etiam peccatorum necessariam per lacrymarum ablutionem Moyses futuram in sancta [Col. 0395C] Ecclesia praesignabat, cum in tabernaculo labrum aeneum in quo sacerdotes lavarentur, jussione Domini de speculis mulierum faciebat. Fecit ergo Moyses labrum aeneum cum basi sua de speculis mulierum, quae excubabant in ostio tabernaculi (Exod. XXXVIII). B. Gregorius, vir scilicet in Christi Ecclesia valde utilis ac necessarius accedat, et quid labrum aeneum de speculis mulierum factum significet, nobis exponat. [(4) 1Kb] »Labrum, inquit, aeneum Moyses ponit in quo sacerdotes lavari debeant, et Sancta sanctorum ingredi; quia lex Dei prius nos lavari per compunctionem praecipit, ut nostra immunditia ad penetrandum sanctorum Dei munditiam non sit indigna. Qui bene labrum de [Col. 0395D] speculis mulierum perhibet factum, quae ad tabernaculi ostium indesinenter excubant. Specula quippe sunt mulierum praecepta Dei, in quibus sese sanctae animae semper aspiciunt, et si quae in eis sunt foeditatis maculae, deprehendunt, et cogitationum vitia corrigunt, et quasi retinentes vultus ex reddita imagine componunt; quia, dum praeceptis Dominicis solerter intendunt, in eis procul dubio, vel quid in se coelesti viro placeat, vel quid displiceat agnoscunt: quae quandiu in hac vita sunt, aeternum tabernaculum ingredi nequaquam possunt. Sed tamen ad ostium tabernaculi mulieres excubant, [Col. 0396A] quia sanctae animae etiam cum infirmitate adhuc carnis gravantur, amore tamen continuo ingressum aeterni introitus observant. Moyses ergo labrum sacerdotibus de speculis mulierum fecit, quia lex Dei lavacrum compunctionis peccatorum nostrorum exhibet, per quod sanctae animae superno sponso placuerunt. Intuenda nobis coelestia praecepta praebet; quibus si diligenter intendimus, internae nostrae imaginis maculas videmus. Videntes autem maculas in poenitentiae dolore compungimur; compuncti vero, quasi in labro de speculis mulierum lavamur. Tunc ergo de nobis vere compungimur, si studiose Patrum praecedentium facta pensamus, ut ex conspecta illorum gloria, in nostris nobis oculis nostra vita sordescat. Tunc vere compungimur, [Col. 0396B] cum praecepta Dei studiose perscrutamur, ut per haec proficere ipsi contendamus, per quae jam profecisse, novimus, quos veneramur.«

Poeniteat igitur vos jam nunc usque, o Judaei, Christum negasse, et de tam gravissima infidelitatis vestrae culpa veraciter poenitentiam agite, ne in incredulitatis duritia diutius permanentes, quod absit! cum incredulis patribus vestris contingat vobis perire. Praecepta etiam Dei et hominis Jesu Christi studiose ab ecclesiasticis viris perquirite, eaque studiosius opere implere curate, per quae jam olim praecedentes patres, apostolos scilicet et evangelistas, martyres et confessores, caeterosque sanctae Ecclesiae doctores indubitanter cognoscitis profecisse. [Col. 0396C] Nam si ejusdem summi pontificis Jesu Christi praecepta sine dolo custodieritis, et eorumdem sanctae Ecclesiae doctorum vestigia inoffenso pede secuti fueritis; ipsorum adjuti orationibus, ad illorum societatem pertingere poteritis. Illorum itaque facta indesinenter prae oculis habete, ut, eorum cognita justitia atque sanctitate, ipsorum sacratissimo ministerio baptismum Christi gratulanter suscipiatis, eorumque regimini vos ipsos devota mente committere festinetis; ut sacri baptismatis unda et sancti Spiritus gratia renovati, sanctissimo illorum collegio cum caeteris Ecclesiae filiis consociari feliciter valeatis. Poeniteat vos igitur usque hodie in peccatorum vestrorum sordibus vixisse, pertinaci mente Christum negasse, sacrilego spiritu et polluto [Col. 0396D] ore ipsum blasphemasse, sanctae Ecclesiae ministris irreverenter detraxisse, novum testamentum superba mente repudiasse, eidem Jesu Christo, qui illud infirmiter instituit, et sanctae Ecclesiae suae custodiendum ac summopere conservandum praecepit, procacibus verbis multoties insultasse: et dum adhuc in praesenti saeculo vivendi spatium vobis conceditur, vitam moresque in melius commutate, peccatorum maculas lacrymis abluite, ut sacro prius baptismate renovati, et bonis subsequentibus operibus exercitati omnium delictorum mereamini veniam percipere.

[Col. 0397A] Audite, o perfidi Judaei, quae dico; audite quae loquor; auscultate, quae pro salute vestra moneo. Hostias quas patres vestri in veteri testamento carnaliter offerebant, vos in novo, prius percepta baptismi gratia, pro expellendis vitiis et adipiscendis virtutibus spiritaliter offerre studete. Illi offerebant boves et oves, et vos in ara cordis imponite rigorem perfectae religionis et innocentiam piae conversationis. Illi immolabant vitulos et arietes, vos offerte discretionem bonae operationis. Illi offerebant columbas et turtures, vos immolate Deo puras orationes et lacrymas verae compunctionis. Ut ergo supradictum est, o Judaei, patres vestri offerebant carnalia sacrificia, vos in remissionem peccatorum vestrorum oportet offerre spiritalia.

[Col. 0397B] Interea quo ordine Dominus in Levitico hostiam immolari praecepit, audiamus: Homo, inquit, qui obtulerit hostiam, offeret eam ad ostium tabernaculi, et ponet manus suas super caput hostiae: et offerent filii Aaron sacerdotis sanguinem ejus, effundentes per altaris circuitum, quod est ante ostium tabernaculi. Detractaque pelle hostiae, artus in frusta concident, et subjicient in altari ignem, strue lignorum ante composita; et membra quae caesa sunt desuper ordinantes, caput videlicet et cuncta quae adhaerent jecori, intestinis, et pedibus lotis aqua (Levit. I). »Pellem hostiae subtrahimus, ut ait B. Gregorius [(5) 1Kb] , cum a mentis nostrae oculis virtutis superficiem amovemus; cujus artus in frusta concidimus, cum distinguentes [Col. 0397C] subtiliter ejus intima membratim cogitamus. Sed inter haec sciendum est quod idcirco nonnunquam impulsu illicitae cogitationis affligimur, quia in quibusdam terrenae conversationis actibus, quamvis illicitis libenter occupamur. Cumque vel in minimis terrena actio per desiderium tangitur, crescente contra nos antiqui hostis fortitudine, mens nostra non minima importunitate tentationis inquiratur Unde et membra hostiae per frusta concisa caput atque omnia quae circa jecur sunt, jubentur ignibus cremari. Nos quippe pedes atque intestina hostiae prius aqua diluere est [(6) 1Kb] ; cum nos ipsos sacrificium Deo offerimus, cum vitam nostram cultui divino dedicamus. Quae membra hostiae et per frusta concisa super ignem ponimus, cum vitae nostrae [Col. 0397D] opera virtutibus distinguentes immolamus. Caput atque ea quae juxta jecur continentur, incendimus, cum in sensu nostro, quo omne corpus regitur atque in occultis desideriis, flamma divini amoris ardemus. Et tamen praecipitur, ut pedes atque intestina hostiae laventur. Pedibus enim terra tangitur, intestinis vero stercora gestantur; quia plerumque jam ex desiderio in aeternitate succendimur, jam toto devotionis sensu ad appetitum nostrae mortificationis inhiamus. Sed quia adhuc prae infirmitate terrena aliquando agimus, nonnulla, quae jam subegimus illicita, in corde toleramus. Cumque cogitationes [Col. 0398A] nostras immunda tentatio inquinat, quid aliud quam intestina hostiae stercus portant? Sed ut comburi debeant, lavantur; quia nimirum necesse est ut, immundas cogitationes fletus diluat, quas in actione sacrificii supernus amor incendat. Et quidquid mens vel de aperto certamine, vel de conversationis pristinae memoria patitur lavetur, ut tanto suavius in conspectu aeterni inspectoris ardeat, quanto cum ei assistere coeperit, nihil terrenum secum, nil lubricum in ara suae orationis imponat.«

Vetus itaque testamentum, o Judaei, spiritaliter intelligite, et non carnales sed spiritales Deo Patri hostias per Jesum Christum fideliter offerre curate, ut cunctorum veniam peccatorum possitis acquirere, [Col. 0398B] et ad aeternam felicitatem cum sanctae Ecclesiae filiis pertingere. Virtutes ergo diligite, vitia fugite, contra tentationes tam carnales, quam spiritales toto mentis nisu decertate, ut non ab eis vinci, sed eas cum Dei juvamine fortiter possitis vincere. In omni etiam vestra actione caute vos agite; videlicet, ut non vos superbia elevet, non elatio inflet, non ambitio per terrena oblectamenta dilaniet, non adversitas perturbet, non praesentis vitae prosperitas ad appetenda aeterna gaudia negligentes faciat.

Quod in cunctis suis operibus sese homo caute et diligenter agere debeat, in Genesi figurate ostenditur, ubi sic legitur: Tulit Dominus Deus hominem, [Col. 0398C] et posuit eum in paradiso voluntatis, ut operaretur et custodiret illud (Gen. II). Quid B. Gregorius super hunc locum dicat [(7) 1Kb] , audiamus. »Pensandum, inquit, magnopere est quod bona prodesse nequeunt, si mala quae subrepunt, non caveantur. Perit omne quod agitur, si sollicite in humilitate non custoditur. Unde bene quoque de ipso primo parente dicitur: Posuit eum Dominus in paradiso voluptatis, ut operaretur et custodiret illud. Operatur quippe, qui bonum agit quod praecipitur. Sed quod operatus fuerit non custodit, cui hoc subripitur, quod prohibetur. Unde magnopere oportet bona semper agere, et ab ipsis nos bonis operibus caute in cogitatione custodire. Nam si mentem elevant, bona non sunt; quia videlicet non militant actori, sed elationi. [Col. 0398D] Qua in re non inordinate agimus, si ex libris licet non canonicis, sed tamen in aedificatione Ecclesiae editis testimonium proferamus.« In libro itaque Machabaeorum legitur, quod Eleazar in praelio elephantem feriens stravit, sed sub ipso quem occidit, ipse occubuit (I Machab. VI). Quos ergo Eleazar iste significabat, quem sua victoria oppressit, nisi eos qui sua vitia superant, et sub ipsa, quae sibi objiciunt [(8) 1Kb] , superbiendo succumbunt? Quasi enim sub hoste, quem prosternit, moritur, qui de culpa quam superat, elevatur.

Fidem ergo catholicam, o Judaei, devota mente [Col. 0399A] tenete, in bonis operibus elationem fugite; ne unde vos vitia superare putatis, forte sub illa cadatis [(9) 1Kb] . Qui enim superbe attollitur, in sui confusione humiliabitur; qui exaltatur, dejicietur; qui elevatur, prosternetur; qui inflatur, allidetur. Quare? Quia de excelso gravior casus, de alto major ruina est. Initium enim omnis peccati superbia est (Eccli. X). Superbia angelos deposuit, tumor regna dissolvit, elatio excelsos dejecit, arrogantia sublimes humiliavit. Econtra humilitas casum nescit, humilitas lapsum non novit, humilitas ruinam nunquam incurrit, humilitas nunquam lapsum passa est.

Profundam igitur humilitatem, ut dictum est, o Judaei, in moribus tenete, superbiam fugite, elationem [Col. 0399B] cavete, fidem sanctae Trinitatis, Patris videlicet, et Filii, et Spiritus sancti devota mente suscipite, vos ipsos ecclesiasticis sacramentis humiliter subjicite, ut a servitute peccati erepti et pristinae vitae sordibus emundati, ad animarum vestrarum salutem possitis pertingere. Vovete ergo summo pontifici Jesu Christo fidem intemeratam, conscientiam puram, conversationem sanctam, vitam religiosam, ut digni habeamini cum fidelibus populis ingredi sanctam Ecclesiam.

Forte quaeritis nobis, o Judaei, dicentes. Postquam Deo votum nostrum voverimus, si in aliquod illud fregerimus, si per ignorantiam vel per negligentiam illud non impleverimus, si forte illud propter humanam [Col. 0399C] fragilitatem transgressi fuerimus, Deo qualiter satisfacere poterimus? Ad haec nos respondentes vobis dicimus, quod si per ignorantiam vel per negligentiam, sive per oblivionem vota vestra fugeritis; per vitae emendationem, et veram cordis contritionem, et per humilem poenitentiam ab omnipotenti Deo veniam consequi poteritis.

Sed liber Leviticus de illo qui se juramento constrinxerit, et postea per ignorantiam vel negligentiam, sive per oblivionem illud fregerit, quid dicat, omnes simul audiamus: Anima quae juraverit, et protulerit labiis suis, ut male quid faceret, vel bene, et idipsum juramento et sermone firmaverit, oblitaque postea intellexerit delictum suum, agat poenitentiam pro peccato, et offerat agnam de gregibus sive [Col. 0399D] capram, orabitque pro ea sacerdos, et pro peccato ejus. Si autem non potuerit offerre pecus, offerat duos turtures, vel duos pullos columbarum Domino, unum pro peccato, et alium in holocaustum (Levit. V). Vetus testamentum, o Judaei, ut testatus sum, non ad litteram sed spiritaliter est intelligendum.

Beatus igitur Gregorius vir sapiens, [(10) 1Kb] et in exponendis sanctarum Scripturarum sensibus valde discretus accedat, et praedictarum hostiarum differentias nobis spiritaliter ostendat. »Juramentum, inquit, proferre est, voto nos divinae servituti illigari. Cum enim bona opera promittimus, bene nos facere spondemus; cum vero abstinentiam cruciatumque [Col. 0400A] carnis nostrae vovemus, male ad praesens nos nobis facere juramus. Sed quia nullus in hac vita ita perfectus est, ut quamlibet Deo devotus sit, inter ipsa quantumcunque pia vota non peccet, pro peccato agna sive capra offerri praecipitur. Quid enim per agnam, nisi activae innocentiam, et quid per capram, quae in summis extremisque saepe rupibus pendens pascitur, nisi contemplativa vita signatur? Qui ergo se conspicit promissa ac proposita non implesse, ad sacrificium Dei se studiosius debet, vel innocentia boni operis, vel in sublimi pastu contemplationis accingere. Et bene agna de gregibus, capra vero de gregibus offerri non praecipitur; quia activa vita multorum est, contemplativa vero paucorum. Et nos cum haec agimus, [Col. 0400B] quae multos agere et egisse conspicimus, quasi agnam de gregibus damus. Sed cum offerentis virtus ad agnam capramque non sufficit, in remedium poenitentiae adjungitur, ut aut duo pulli columbarum, aut duo turtures offerantur. Scimus quia columbarum vel turturum pulli pro cantu gemitus habent. Quid ergo per duos columbarum vel turturum pullos, nisi duplex poenitentiae nostrae gemitus designatur? Ut cum ad offerenda bona opera non assurgimus, nosmetipsos dupliciter defleamus; quia videlicet recta non fecimus, et prava operati sumus. Unde et unus turtur pro peccato, alter vero in holocaustum offerri jubetur. Holocaustum namque totum incensum dicitur. Unum ergo turturem pro peccato offerimus, cum pro culpa gemitum [Col. 0400C] damus. De altero vero holocaustum facimus, cum pro eo quod bona facere negleximus, nosmetipsos funditus succendentes igne doloris ardemus.«

Fidem ergo catholicam, o Judaei, devota mente suscipite; testamentum vetus spiritaliter intelligere curate, novi testamenti sacramenta per omnia recipite; bonorum operum sacrificia in remissionem peccatorum vestrorum per summum pontificem Jesum Christum Deo Patri offerre studete. Post passionem itaque, et resurrectionem, atque in coelum ascensionem Jesu Christi Domini nostri jam peccata non sunt purganda taurorum, vitulorum, hircorum, arietum, aut agnorum sanguinibus; sed [Col. 0400D] lacrymis, orationibus, jejuniis, vigiliis, eleemosynis et caeteris bonis operibus. Jam procul dubio ista legalia sacrificia in novo testamento non sunt necessaria, nec Deo placita. Nam si Deus in novo testamento ista sibi carnalia sacrificia offerri vellet, nequaquam per Isaiam prophetam illa reprobaret, dicens vobis: Quo mihi multitudinem victimarum vestrarum, dicit Dominus? Plenus sum holocausto arietum et adipe pinguium; sanguinem vitulorum et agnorum et hircorum nolui. Cum veniretis ante conspectum meum, quis quaesivit haec de manibus vestris. Ne offeratis, inquit, ultra sacrificium frustra (Isa. I). In hoc ergo quod Dominus ait: Ne offeratis [Col. 0401A] ultra sacrificium frustra, aperte demonstrat, post novi testamenti institutionem carnalia veteris testamenti sacrificia ab eo esse reprobata, et offerentibus inutilia. Constat ergo carnales veteris testamenti caeremonias in adventu Dei et hominis Jesu Christi finem accepisse, et ecclesiasticae religionis sacramenta, quibus venia peccatorum conceditur, et coeleste regnum fidelibus aperitur, initium sumpsisse. Si igitur delictorum vestrorum veniam cupitis obtinere, non taurorum nec vitulorum sanguinem, nec pecudum carnes; sed dignos poenitentiae fructus, lacrymas scilicet verae compunctionis, eleemosynas gratuitae voluntatis, orationes contriti cordis, et caetera Deo digna ac placita opera summopere offerre curate.

[Col. 0401B] Quid ad haec dicitis, o Judaei, quid objicitis, vel quid respondetis? Nunquid Jesum Christum verum Deum esse jam creditis? An adhuc de illius divinitate malitiae et nequitiae nebula contenebrati, in aliquo dubitatis? Vellem tamen certius cognoscere, cujus fidei vel voluntatis estis. Si enim, quod nimium optamus, Jesum Christum unum Deum esse jam creditis, pro vestra conversione Deo gratias reddemus. Si autem in vestrae incredulitatis malitia adhuc perseverare disponitis, hoc ipsum indicate nobis. Jam superius protestatus sum, quod nulla videlicet ratione vos invitos dimittamus, quosque novi et veteris testamenti verissimis testimoniis Jesum Christum verum Deum et verum hominem esse aperte ostendam; et vos qui illum obstinata [Col. 0401C] mente verum Deum non esse asseritis, falsos testes fore evidentissime convincam.

Haec est vestra responsio, o Judaei, simul et oppositio. Dicitis enim, Jesum Christum tantae virtutis vel potentiae non fuisse, ut sanctam Ecclesiam a damnatione perpetua redimere, et ad coelestem patriam sublevare posset; quin etiam asseritis per mortem crucis ab ea separatum fuisse.

Nos vero huic vestrae mendacissimae oppositioni, o Judaei, respondentes, indubitanter Jesum Christum dicimus verum Deum verumque hominem esse, sanctam Ecclesiam in utero intemeratae virginis Mariae inseparabiliter sibi conjunxisse, per crucem et piissimam mortem suam potenter ac misericorditer [Col. 0401D] a damnatione perpetua redemisse, sanguine proprio a peccatis lavisse, sacro baptismate consecrasse, sancti Spiritus magisterio illam perfecte docuisse; in se, per se, et post se ad coelestis patriae felicitatem, id est ad videndam sui Patris claritatem perduxisse, et ejusdem sanctae Ecclesiae aeternaliter caput factum esse. Et ut non dubitetis, o Judaei, vera esse quae praediximus, libri Levitici testimonio incontinenti probare volumus. Ad nostram itaque fidem corroborandam, et vestrae infidelitatis perfidiam omnino convincendam, quid liber Leviticus dicat omnes simul audiamus. Si de [Col. 0402A] turture vel columba, quae pro peccato offerri jubetur, holocaustum fuerit Domino; caput ejus retorqueatur ad pennulas, ita ut collo caput inhaereat et non penitus abrumpatur (Levit. V).

[(11) 1Kb] Quid in hac oblatione turturis vel columbae, quae pro peccato jubentur offerri, atque ut post mortem hostiae corpori inhaereat caput, o Judaei, nisi Jesu Christi Redemptoris nostris persona signatur? Mediatoris etenim nostri mors, ut ait B. Gregorius, ad conjunctionem sui corporis, id est Ecclesiae, valuit, non ad separationem. Mediator enim Dei et hominum, id est caput omnium nostrum et verae mundationis hostia, unde pro nobis mortem pertulit, inde nobis verius inhaesit. Post sectionem ergo caput turturis suo corpori inhaeret; [Col. 0402B] quia Christum ab Ecclesia nec mors interveniens divisit. Persecutores quoque peregerunt hoc quod perniciose moliti sunt. Intulerunt ei mortem, ut ab ea absciderent fidelium devotionem; sed inde potius fides crevit, unde hanc se exstinguere infidelium crudelitas credidit. Cumque se existimarent, ejus miracula persequendo abscidere, ipsa quippe [(12) 1Kb] miracula compulsi sunt nesciendo dilatare. Quis itaque caput nostrum est, o inimici veritatis Judaei, nisi Redemptor humani generis Jesus Christus, in quo Apostolus dicit [(13) 1Kb] , universa condita esse in coelis et in terra, visibilia et invisibilia, sive throni, sive dominationes, sive principatus, sive potestates; omnia per ipsum, et in ipso creata sunt, et ipse est ante omnes, et omnia in ipso constant, et [Col. 0402C] ipse est caput corporis Ecclesiae, qui est principium, primogenitus ex mortuis; ut sit in omnibus ipse principatum tenens (Coloss. I). Quem cum patres vestri persequerentur, nomen ejus de terra delere conati sunt. Cumque illum crucifixum et sepultum viderent, eum se ab amore omnium dividisse crediderunt. Sed caput turturis incisum est, et tamen a suo corpore divisum non est, quia ex eo quod pro nobis Christus pertulit, omnes nos sibi verius in ipsa sua morte conjunxit. Caput ergo turturis incisum inhaesit corpori; quia pro nobis quidem Redemptor noster passus est, sed ut vos mentimini, o Judaei, a nobis separatus non est.

Haec itaque Levitici libri historia spiritaliter exposita, [Col. 0402D] nos qui Jesum Christum caput nostrum esse firmiter credimus, in fide catholica indubitanter confirmat, et vos qui illum a sancta Ecclesia separatum esse obstinata mente asseritis, aperte falsitatis assertores esse convincit. Vos igitur, o inimici veritatis Judaei, qui tam evidentissimis novi et veteris testamenti assertionibus, quod Jesus Christus verus Deus et verus homo sit, pertinaci animo non credendo resistitis; forsitan antiqui hostis suggestionibus jam illecti estis. Ille forsitan qui Evam, ut de ligni vetiti pomo contra Dei praeceptum gustaret, verbis persuasoriis decepit; corda [Col. 0403A] vestra ne Christum verum Deum et verum hominem esse credatis, calliditatis suae argumentis irretivit. Sollicite ergo antiqui hostis insidias, o Judaei, intelligere pariter et cavere debetis, ne callidissimis illius suggestionibus decepti, per infidelitatis malitiam, pereatis [(14) 1Kb] . Sic quoque innocentia vitae oportet vos esse simplices, ut tamen cum simplicitate existere debeatis prudentes. O gens Judaica, gens prava atque perversa! indubitanter tene, quia si prudentiam simplicitati non miscueris, juxta prophetam columba seducta es non habens cor (Osee. VII). Sed ideo columba quia simplex, ideo autem cor non habens, quia es ignara prudentiae. Tantam habere discretionem debetis, o Judaei, ut ratione praediti inter bonum et malum, inter bonum [Col. 0403B] et melius, inter veritatem et falsitatem discernere possitis; ne ocultis diaboli suggestionibus per speciem boni decepti, aeternae damnationis periculum incurratis. Et, ut apertius dicam. haec est percunctatio Josue ducis populi Israel dicentis: Noster es, an adversariorum? (Josue V.) Ac si apertius diceret: Virtus es, qua anima ad bene operandum sollicitetur et jugiter in bono opere conservetur, an vitium, quo suggerente diabolo per speciem boni decipiatur; et decepta in aeternae mortis profundum mergatur? Unde et Jeremiae prophetae a Domino dicitur: Si pretiosum a vili separaveris, quasi os meum eris (Jer. XV).

Nolo vos ignorare, o Judaei, quod multi decipiuntur a diabolo, et tamen ignorant se esse deceptos, [Col. 0403C] Osee prophetae testimonio declarante. Comederunt, inquit, alieni robur ejus, et ipse nescivit (Osee, VII). Alieni itaque maligni Spiritus significantur, qui virtutes mentis corrodunt, sed negligentium corda hoc non intelligunt. »Tunc diabolus tanquam inermis vincitur, ut ait in libro Sententiarum B. Isidorus noster patronus [(15) 1Kb] , quando de aperta iniquitate hominem depravare conatur. Armatus vero tunc incedit, dum per speciem sanctitatis et virtutis ea quae sancta sunt, destruit; quando et qui decipitur, sua detrimenta non sentit, sed tanquam virtutes sint quae sunt vitia, sectatur et diligit. In oculis carnalium diabolus terribilis est, in oculis autem electorum terror ejus vilis est. [Col. 0403D] Ab incredulis ut leo timetur; a fortibus in fide ut vermis contemnitur, atque ad modicum ostensus, facile repellitur. Qui suggestiones diaboli non recipit, in ejus insidias minime transit. Nam in consequenti opere facile repellitur, si prima oblectamenta illius respuantur. Diabolus quasi serpens est lubricus, ut ait B Isodorus in libro Sententiarum [(16) 1Kb] , cujus capiti, id est primae suggestioni, si non resistitur, totus in interna cordis, dum non sentitur, illabitur. Tentationum diabolicarum initia fragilia sunt, quae si non caveantur, sed per usum in consuetudinem [Col. 0404A] transeant, in novissimis fortiter convalescunt, ita ut nunquam aut cum difficultate vincantur. Dum in tota vita diabolus supplantare hominem cupiat, amplius tamen illum in fine decipere desiderat.«

Hinc est quod in principio Dominus serpenti minatur, dicens: Inimicitias ponam inter te, et mulierem, et semen tuum, et semen illius (Gen. III). Et adjecit: Ipsa conteret caput tuum, et tu insidiaberis calcaneo ejus (Ibid.). »Caput serpentis conterere est, ut ait B. Gregorius [(17) 1Kb] , initia diabolicae suggestionis manu sollicitae considerationis a cordis aditu funditus exstirpare. Qui tamen cum ab initio deprehenditur, percutere calcaneum molitur; quia etsi prima suggestione intentionem hominis non [Col. 0404B] percutit, decipere tamen in fine toto conamine cupit. Si autem semel cor intentione corrumpitur, sequentis actionis nimietas [(18) 1Kb] , et terminus ab hoste callido secure possidentur; quoniam totam sibi arborem fructum ferre conspicit, quam venenoso dente in ipsa radice vitiavit.« [(19) 1Kb] Quia igitur non solum in adolescentia, sed etiam in senectute; nec tantum in senectute, sed etiam in fine diabolus hominem decipere cupit; necesse est ut in hac vita homo, quamvis sit justus, quamvis sanctus, nunquam tamen sit securus; sed semper humilis caveat, semperque ne in finem corruat, sollicitus pertimescat.

Audite igitur quae dico, o rebelles et perfidi Judaei; audite quae loquor; diligenter auscultate, [Col. 0404C] quae recta intentione pro animarum vestrarum salute vobis suadeo. Si antiquus hostis vobis suggerit, ut a cultu et dilectione Dei recedatis, nullatenus illi assensum praebeatis [(20) 1Kb] . Primam suggestionem diaboli a cordibus vestris expellite, et imminentes tentationes a mentibus vestris facilius poteritis abjicere. Statim ut apparuerit scorpio, caput illius conterite, id est initium mortiferae suggestionis a mentis aditu expellite, et non prorumpet in opere. Caput serpentis calcate, hoc est pravae persuasionis principium repellite, ut innocenter peccati maculam possitis evadere, et Jesum Christum verum Deum et verum hominem esse indubitanter credere. Vetus itaque testamentum, o Judaei, spiritaliter [Col. 0404D] intelligere curate; novum devota mente suscipite; evangelicae institutionis praecepta studiose implere satagite; superstitiosas Pharisaeorum traditiones vilipendite; legis mandata non carnaliter, sed spiritaliter observate, ut digni mereamini censer. Christiano nomine. Jam post Jesu Christi nativitatem, resurrectionem, atque in coelis ascensionem non carnales veteris testamenti oblationes, nec Pharisaeorum inutiles traditiones; sed spiritales sanctae Ecclesiae hostiae per eumdem summum pontificem Jesum Christum Deo Patri sunt acceptabiles. [Col. 0405A] Caeremoniis quoque veteris legis, quas Deus Pater Hebraico populo custodiri ad tempus mandavit, in adventu Christi finem imponens, per eumdem novum sacerdotem Filium suum Christum nova praecepta mundo edidit, quae nisi devota mente et fideli devotione susceperitis, o Judaei, salvari nequaquam poteritis.



§ XXIX.---

In Nadab et Abiu, qui ignem alienum offerentes a Domino interempti sunt, illi significantur, qui Pharisaeorum traditionibus, et haereticis dogmatibus Ecclesiam perturbant. Inde de variis inter Judaeos sectis, ac haeresum natura juxta Isidorum: quas Ecclesia sapientia sua superat, sicut persecutiones patientia. A qua dum haeretici, secundum nominis etymologiam, per voluntariam electionem separantur, sui similium exemplo in [Col. 0405B] aeternum peribunt. Traditur doctrina Pauli de philosophis gentium, qui viam Christum non invenientes in praevaricatores angelos inciderunt, ac gloriam Dei in creaturis splendentem in vanitatem et idolorum culturam converterunt: qui ideo excusari non possunt, nec salutem invenire, cum justitia sit tantum ex fide J. C. Respondet Judaeis quaerentibus: Cur Christiani qui vetus testamentum recipimus, animalia immunda manducemus? Quia scilicet Christus veniens spiritalem intelligentiam in iis praeceptis latentem reseravit, ut superstitiosus sit, qui Dei creaturam exsecrando a quibusdam escis abstinet. De utilitate contemplationis, ut superior pars inferiori praesit: utque viriliter in omni opere agamus; ne frigidi a Deo contemnamur. Simul etiam agit de superbiae malis quae, dum Deo non vult subjici, ea quae infra ipsum sunt, patitur adversa.

[Col. 0405C] Si ergo aliam doctrinam susceperitis, vel aliter quam Christus Christianos vivere docuit, vixeritis; de coetu electorum ejus omnino peribitis. Nescitis, o miseri et miserandi Judaei, quia Nadab et Abiu filii Aaron sacerdotes idcirco perierunt, quia super altare ignem alienum Domino obtulerunt? Sed ut plenius scire possimus qualiter gestum sit, o Judaei, illius temporis historiam, si placet, latius percurramus. Oblatis ergo holocaustis super altare in odorem suavitatis Domino, Moyses et Aaron ingressi tabernaculum testimonii, et egressi, benedixerunt populo Israel. Apparuitque gloria Domini omni multitudini filiorum Israel, et ecce ignis egressus a Domino, devoravit holocaustum et adipes, qui erant super altare. Quod cum vidissent turbae, laudaverunt [Col. 0405D] Dominum ruentes in facies suas (Levit. IX). Arreptisque Nadab et Abiu filii Aaron thuribulis, posuerunt ignem et incensum desuper, offerentes coram Domino ignem alienum: quod eis praeceptum non erat. Egressusque ignis a Domino devoravit eos, et mortui sunt coram Domino. Dixitque Moyses ad Aaron: Hoc est quod locutus est Dominus: Sanctificabor in his qui appropinquant mihi, et in conspectu omnis populi glorificabor. Quod audiens Aaron pater eorum tacuit. Confestim itaque tulerunt eos sicut jacebant, vestitos lineis tunicis, et ejecerunt foras extra castra (Levit. X). Nadab ergo et Abiu, qui ignem alienum quod a Domino prohibitum fuerat, [Col. 0406A] offerebant, illos significabant, qui relicto Dei et hominis Jesu Christi magisterio, Pharisaeorum traditionibus et haereticorum falsis dogmatibus sanctam Ecclesiam scandalizant. Quos ipse Dominus increpat et objurgat in Evangelio, dicens: Quare et vos transgredimini mandatum Dei propter traditionem vestram? (Matth. XV.) Et iterum: Sine causa colunt me, docentes doctrinas et mandata hominum (ibid.).

»Haeresis Graece, ut ait B. Isidorus in Etymologiarum libro [(21) 1Kb] , ab electione dicitur: quod scilicet unusquisque id sibi eligat quod melius illi esse videtur, ut philosophi Peripatetici, Academici, Epicurei et Stoici; vel sicut alii, qui perversum dogma cogitantes, arbitrio suo de Ecclesia recesserunt. [Col. 0406B] Inde ergo haeresis dicta Graeca voce, ex interpretatione electionis, qua quisque arbitrio suo ad instituenda sive ad suscipienda quaelibet ipse sibi eligit. Nobis vero, o Judaei, nihil ex nostro arbitrio inducere licet, sed neque eligere quod aliquis de arbitrio suo induxerit. Pro certo sciatis, quod apostolos Jesu Christi habemus auctores, qui nec ipsi quidquam ex suo arbitrio, quod inducerent elegerunt; sed susceptam a Christo disciplinam fideliter nationibus assignaverunt; ita ut si etiam angelus de coelo aliter evangelizaverit, anathema sit (Galat. I).«

Sed quid B. Isidorus de Judaeorum haeresibus, qui Christum negant, ejusque fidelissimos discipulos persequuntur, et sine intermissione blasphemant, [Col. 0406C] et sanctam Ecclesiam diversis concertationibus ac latratibus inquietant, dicat, moneo, o Judaei, ut solerter audiatis; quatenus vestrae pravitatis et incredulitatis agnita malitia, Jesum Christum verum Deum et verum hominem esse credatis, ejusque baptismum devota mente in remissionem peccatorum vestrorum suscipiatis. Judaei ergo confessores interpretantur, eo quod Lia quando genuit Judam, a quo Judaei cognominantur, laudem Domino retulit, dicens: Nunc super hoc confitebor Domino. Et ob id vocatus est Judas (Gen. XXIX). A confessione itaque nomen ejus dictum est, quod est gratiarum actio. Judaei igitur, ut dictum est, confessores interpretantur; sed jam non sunt confessores, [Col. 0406D] sed sunt Synagoga Satanae. Quare? Quia videlicet Deum Patrem non laudant, sed inhonorant; dum ejus dilectissimum Filium per quem ipse Deus Pater omnia creavit, regit et gubernat, pertinaciter negant, et procaciter blasphemant [(22) 1Kb] . Hebraei transeuntes dicuntur: quo nomine admonentur, ut de pejoribus ad meliora transeant, et pristinos errores relinquant. Pharisaei et Sadducaei inter se contrarii sunt. Nam Pharisaei ex Hebraeo in Latinum divisi interpretantur, eo quod traditionum et observationum, quas illi deuterosis vocant, justitiam praeferunt: unde divisi vocantur a populo, quasi per justitiam. Sadducaei interpretantur [Col. 0407A] justi. Vendicant enim sibi quod non sunt; corporum resurrectionem negant, et animam interire cum corpore praedicant. Hi quinque tantum libros legis recipiunt, prophetarum vaticinia respuunt. Efnei [(23) 1Kb] dicunt, ipsum esse Christum, qui docuit illos omnem abstinentiam. Marbonei [(24) 1Kb] dicunt, ipsum esse Christum, qui docuit illos in omni re sabbatizare. Genistae [(25) 1Kb] dicti, eo quod de genere Abrahae se esse glorientur. Nam cum in Babylonia venisset populus Dei, plerique relinquentes uxores suas, Babylonicis mulieribus adhaeserunt. Quidam autem Israeliticis tantum conjugiis contenti, vel ex eis geniti, dum reversi essent de Babylonia, diviserunt se ab omni populo, et assumpserunt sibi hoc nomen jactantiae, scilicet Genistae. Meriste [(26) 1Kb] [Col. 0407B] appellati, eo quod separent Scripturas, non credentes omnibus prophetis, dicentes aliis atque aliis spiritibus illos prophetasse. Samaritae dicti, eo quod legem solam custodiant: nam prophetas non recipiunt. Alii autem Immerobaptistae [(27) 1Kb] dicuntur, eo quod quotidie vestimenta sua et corpora lavent. Omnes hae supradictae haereses Judaeorum sunt. Hos quippe haereticos, scilicet Pharisaeos, Sadducaeos, Efneos, Marboneos, Genisteos, Meristeos, Samariteos, Immerobaptisteos, ut supra dictum est, qui traditiones hominum Dei praeceptis praeponunt, et diversis concertationibus sanctam Ecclesiam inquietant, Nadab et Abiu filii Aaron praefigurabant, qui ignem alienum, quod prohibitum fuerat, Domino super altare offerebant. Revera [Col. 0407C] non concessum, sed prohibitum ignem Domino offerunt, qui per haereses et schismata sanctam Ecclesiam conturbant. Non proprium Domini ignem, de quo ipse ait: Ignem veni mittere in terram, et volo ut ardeat (Luc. XII), scilicet charitatem, quae per dilectionem operatur in altari, id est in sancta Ecclesia, nutriunt, sed diabolicae crudelitatis rabie incitati, et ejusdem maligni hostis veneno crapulati, alienum ignem intra eamdem sanctam Ecclesiam Christi sponsam inferunt, qui in ea persecutiones et scandala succendunt.

Volo vos scire, o Judaei, geminam esse Ecclesiae pulchritudinem; unam videlicet, quam hic bene vivendo consequitur; altera vero per quam in coelo [Col. 0407D] ex retributione coronabitur. »Sanctae Ecclesiae propter Christum, ut ait B. Isidorus [(28) 1Kb] , geminae tribulationes existunt, sive quas a paganis pertulit in martyribus, sive quas ab haereticis perfert diversis concertationibus; utrasque autem per Dei gratiam exsuperat, partim ferendo, partim resistendo. Sancta Ecclesia catholica sicut male viventes in se patienter tolerat, ita male credentes a se repellit. Sancta mater et virgo Ecclesia contra gentilium atque haereticorum pervicaciam summopere [Col. 0408A] sapientia et patientia studet; sed exercetur sapientia, cum tentatur verbis; exercetur patientia, cum tentatur gladiis. Causa haereticae pravitatis, ut ait B. Isidorus in primo Sententiarum libro [(29) 1Kb] , doctrinis est propagata sancta Ecclesia: nam antea tantumdem fide [(30) 1Kb] vigebat. Haereticorum ergo occasione propagati sunt in sancta Ecclesia magistri, et creverunt. Nam tunc clarius manifestatur veritatis assertio, quando patuerit quaelibet dissensio. Nolo vos ignorare, o Judaei, quia sancta Ecclesia idcirco dicitur catholica, quod universaliter per universum mundum sit diffusa. Nam haereticorum conventicula in quibusdam partibus mundi coarctantur; haec vero in toto orbe diffusa expanditur, Paulo apostolo testante, qui ait: Gratias [Col. 0408B] ago Deo meo pro omnibus vobis, quia fides vestra annuntiatur in universo mundo (Rom. I). Haereses aut in aliquem angulum mundi, ut ait Hispaniarum doctor Isidorus [(31) 1Kb] , aut in unam gentem inveniuntur versari; Ecclesia vero catholica, sicut per totum mundum extenditur, ita et omnium gentium societate construitur.«

Forte quaeritis, o Judaei, scire volentes qui sunt haeretici, vel ob quam causam, aut per quam causam fit haeresis? Beatum ergo Isidorum Legionensis urbis specialem patronum in medium introducamus, et praedictarum quaestionum solutionem ab eo, si placet, diligenter audiamus. »Qui sunt, inquit, haeretici, nisi qui relicta Dei Ecclesia privatas sibi elegerunt societates? De quibus quasi querimoniam [Col. 0408C] faciendo, Dominus per prophetam dicit: Duo mala fecit populus meus: me scilicet dereliquerunt fontem aquae vivae, et foderunt sibi cisternas dissipatas, quae continere non valent aquas (Jer. II). Causa haeresis ob quam rem fit? Videlicet ad exercitationem fidei. Causa [(32) 1Kb] vero per quam fit, obscuritas est divinarum Scripturarum, in qua caligantes haeretici, aliter quam se res habet, intelligunt. Male enim sentiendo scientiam non acquirunt, ad nihilum enim tendunt. Haeretici ingenti studio mendacia sua discunt, et labore vehementi, ne ad unitatem Ecclesiae veniant, decertant. De quibus per prophetam congrue dicitur: Docuerunt linguas suas loqui mendacium, et ut inique agerent laboraverunt [Col. 0408D] (Jer. IX). Tunc vicissim haeretici mutuo se lacessunt, quando alterutrum sese in proprias sectas inducunt; sic tamen invicem sese collidunt, ut contra Ecclesiam pari erroris spiritu decertent. Et qui ab invicem sunt divisi, in adversitate Ecclesiae simul existunt conjuncti.

Sciendum tamen, quod haeretici non possunt habere veniam nisi per sanctam Ecclesiam catholicam, sicut amici Job per se Deo placere non potuerunt, nisi pro eis beatus Job sacrificium obtulisset [Col. 0409A] (Job XLII). Praeterea volo vos scire, o Judaei, quod opera quae haeretici faciunt, quamvis recta illis esse videantur, nihil tamen eis proderunt, nisi prius juxta sanctae Ecclesiae regulam vitam suam emendare studuerint, testante Domino per Jeremiam [(33) 1Kb] prophetam: Quia mei oblitus es, popule meus, ecce ego annuntiabo justitiam tuam, et opera tua non proderunt tibi. Haeretici quamvis legem et prophetas ex tota mente impleant; eo quod Catholici non sunt, non est Deus in eorum conventibus, ipso Domino testante, qui ait: Si steterit Moyses et Samuel coram me, non est anima mea ad populum istum. Ejiciam eos a facie mea, et egredientur (Jer. XV). Per Moysen quippe et Samuelem, legem accipe et prophetas, quos quamvis haeretici opere complere [Col. 0409B] contendunt, propter erroris tamen impietatem a vultu Dei projiciuntur, et a justorum coetibus separantur paganus et haereticus; ille, quia nunquam fuit cum Dei populo; iste videlicet haereticus, quia recessit a Dei populo; uterque recedens a Christo, ad diaboli pertinet corpus. Qui ab idololatria ad Judaismum, et a Judaismo ad haeresim transeunt, juxta prophetam de malo ad malum egressi sunt (Jer. IX); et Dominum non cognoverunt, quia de infidelitatis errore in alium errorem transierunt.

Audite quae dico, o Judaei; audite quae loquor; auscultate quae moneo. Non praesumatis ultra alienum ignem cum Nadab et Abiu offerre; Pharisaeorum videlicet, Sadducaeorum, Marboneorum, caeterorumque [Col. 0409C] haereticorum traditiones non quaeratis superinducere; ne forte cum eisdem transgressoribus Aaron filiis vobis, quod absit! contingat perire. Absque dubio si supradictorum haereticorum sectam tenere, et a Christo recedere volueritis, cum eis in aeternum peribitis. Sed quid praedicta libri Levitici historia dicat, iterum ad memoriam reducamus. Confestim ingredientes, scilicet juvenes, tulerunt eos et ejecerunt eos foras extra castra (Levit. X). Sic et vos, o Judaei, si ignem alienum, ut saepe dictum est, id est si relicta summi pontificis Jesu Christi praeclarissima doctrina, Pharisaeorum vel Sadducaeorum traditiones induxeritis, sive caeterorum haereticorum superstitiosas sectas observare volueritis, ab angelis ejusdem Dei et hominis Jesu Christi extra fidelium [Col. 0409D] Christianorum castra infeliciter projecti, in sempiternum peribitis.

Et quid vobis de stulta philosophorum gentium sapientia dicam, o Judaei? Philosophi gentium, quia non sicut oportebat Deum tota mente quaesierunt, in praevaricatores angelos inciderunt; et, ut ait Hispaniarum doctor Isidorus in primo Sententiarum [Col. 0410A] libro [(34) 1Kb] , factus est illis mediator diabolus ad mortem, sicut nobis Christus ad vitam. Multa mundi philosophi praedicant in dimensione temporum, cursuque siderum, ac discursione elementorum; et tamen hoc nonnisi a Deo habuerunt. Volando enim superbe, ut aves aerem, et demergentes in profundum, ut pisces mare, et ut pecora gradientes terram descripserunt; verumtamen tota mente auctorem eorum intelligere noluerunt. Quare autem non possunt animalia bruta interrogare? Ideo videlicet quia nesciunt ratiocinari. Ideo igitur non dissimiles sunt gentiles homines animalibus, qui talia non considerant, et ipsa amplius diligentes usque ad eorum cultum evanuerunt. Via igitur recta Christus est, o Judaei, et si quis in ea non graditur, non est [Col. 0410B] quomodo ad Deum Patrem perveniat. Philosophi autem mundi utique Deum cognoverunt; sed quia displicuit illis humilitas Incarnationis et passionis Christi, transierunt in invio et non in via (Psal. CVI); ideoque evanescentes gloriam Dei in mendacium commutaverunt, et rectitudinem viae relinquentes in anfractus erroris inciderunt.

Pro certo sciatis, o Judaei, quia virtus Dei est in salutem omni credenti. Justitia enim Dei, ut ait B Paulus, revelatur in eo, scilicet in Evangelio Christi, ex fide in fidem, sicut scriptum est: Justus autem ex fide vivit (Rom. I). Ac si apertius diceret: Ex fide est justitia et salus: et ita justus, non ex lege sed ex fide vivit in Christo, qui est aeterna vita. Justitia [Col. 0410C] ergo Dei est quae gratis justificat impium per fidem sine operibus legis (Rom. III): quam revelat praedicatio Evangelii, dum dat fidem homini, per quam justificatur, qui credit Deum esse justum et veracem in promissis. Nequaquam ergo, o Judaei, ex operibus legis, ut vos putatis, justificari poteritis, nisi Jesum Christum cum Deo Patre et Spiritu sancto unum et verum Deum esse firmiter credideritis. Justitia igitur Dei revelatur ex fide Dei promittentis, in fidem hominis credentis. Ex fide in fidem, scilicet propter omnes partes fidei. Ex fide veteris testamenti, ubi creditur et est unus Deus; in fidem novi testamenti, ubi Pater et Filius et Spiritus sanctus praedicatur, creditur, et est unus Deus; ex fide primi adventus in fidem secundi; ex fide primae resurrectionis [Col. 0410D] in fidem secundae; ex fide promissionis in fidem redditionis; ex fide praedicatorum in fidem populorum; ex fide seminantium in fidem metentium. Est ergo ei justitia qui transit de fide in fidem, ut transeat Judaeus et quicunque alius de fide veteris testamenti in fidem novi; de fide verborum et spei, in fidem rerum et speciei. Fides est ergo [Col. 0411A] qua creduntur quae non videntur. Est et fides, ut ait Magister Petrus super hunc locum, justus autem ex fide vivit, quando non verbis, sed rebus praesentibus creditur, quod erit cum Deus se videndum in futuro dederit. Dicit ergo ex fide verborum, quibus credimus quae non videmus, in fidem rerum, qua credita obtinebimus.

Nullatenus ergo philosophi gentium vel caeteri pagani de sua infidelitate et prava conversatione sese excusare poterunt, qui veritatem Dei in mendacium commutarunt, dicente Apostolo: Cum Deum cognovissent, mutaverunt gloriam Dei in similitudinem imaginis corruptibilis hominis (Rom. I), etc. Quorum abominabilem conversationem Apostolus detestans, eorumque justam damnationem considerans, [Col. 0411B] subsequenter ait: Revelatur ira Dei de coelo super omnem impietatem, et injustitiam hominum eorum, qui veritatem Dei in injustitiam detinent; quia quod notum est Dei, manifestum est illis, Deus enim illis manifestavit (ibid.). Commendata pietate fidei, qua Deo justificati grati esse debeamus, contrarium detestando subinfert, quod gentiles inflati per se in idololatriam ceciderunt. Ait enim: Revelatur ira Dei de coelo super omnem impietatem, etc. Hoc loco Apostolus aggreditur gentiles secundum priorem statum, qui jactant bonam naturam, et excussant suas turpidines per ignorantiam. Econtra illis B. Paulus hujusmodi opponens dicit, et prius habuisse eos Dei notitiam, et postea perdidisse illam per culpam et bonam naturam sibi ipsis a Deo relictam in omnia [Col. 0411C] mala ab eis praecipitatam. Poterant quidem Deum cognoscere, sed sibi tollunt ejus cognitionem, magis volentes permanere in suis pravis actionibus quam in Dei operibus. Ac si Apostolus ad correctionem gentilium et cautelam Christianorum apertius loqueretur, dicens: Revelatur ira Dei, venturi scilicet de coeli ad judicium, super omnem impietatem et injustitiam hominum, id est super omnis impietatis et injustitiae partes, quae ex culpa eorum, qui veritatem, scilicet veram Dei cognitionem, in injustitia detinent, manentes in malo opere, cum sponte se offerat: quia quod notum est Dei manifestum est illis, ductu scilicet rationis. Quasi diceret: Quia hoc Dei quod noscibile est, in illis quasi in se habent [Col. 0411D] unde noscant secundum naturalem rationem. Quaedam tamen sunt quae de Deo per naturam non possunt sciri, ut de nostrae redemptionis mysterio, Deus, inquit, manifestavit illis. Per quod? Scilicet per opus suum. Ac si diceret: Non solum naturalis ratio profuit, sed et Deus quotidie adjuvit, ne sola natura sufficere videretur.

Iterum subjungens ait: Invisibilia enim ipsius a creatura mundi, per ea quae facta sunt, intellecta conspiciuntur. Hic apertius ostendit Apostolus, quid de Deo gentiles sine lege etiam scire potuerunt. Pluraliter ponit invisibilia Dei, quia pluribus modis Deus cognoscitur, scilicet quod aeternus, omnipotens et immensus sit, et hujusmodi. Intellecta etiam ipsa invisibilia dicit esse perfecta, quia per coelum et [Col. 0412A] terram et alias creaturas, quas immensas et perpetuas intellexerunt, ipsum Conditorem incomparabilem, immensum, atque aeternum mente conspexerunt. Ac si aperte dicat: Invisibilia Dei a creatura mundi, id est non solum ab angelis sed etiam ab hominibus a constitutione mundi, per ea quae facta sunt, intellecta conspiciuntur. Iterum ipsos mundi philosophos et gentiles inexcusabiles esse aperte ostendens, ait. Sempiterna quoque ejus virtus et divinitas, ita ut sint inexcusabiles; quia, cum cognovissent Deum, non sicut Deum illum glorificaverunt, aut gratias egerunt; sed evanuerunt in cogitationibus suis et obscuratum est insipiens cor eorum, dicentes enim se esse sapientes, stulti facti sunt. Ac si apertius diceret: Conspicitur [Col. 0412B] etiam sempiterna ejus virtus, quae omnia gubernat, scilicet Jesus Christus; et divinitas, id est Spiritus sanctus, scilicet bonitas Dei Patris, quae omnia replet; ita ut sint inexcusabiles, quia cum per naturalem rationem cognovissent Deum, non illum sicut Deum colendo et bene vivendo glorificaverunt, aut de cognitione sibi concessa gratias egerunt, sed evanuerunt in cogitationibus et orationibus suis, quae a se, non a Deo habuerunt, sed sibi videlicet attribuerunt, in quo vani et falsi fuerunt, putantes se aliquid esse, cum nihil essent; et paulatim, tumore superbiae obumbrante, obscuratum est insipiens cor eorum, id est ratio usque ad insipientiam. Ecce quomodo evanuerunt ore vel corde: Dicentes enim se esse sapientes, stulti facti sunt. [Col. 0412C] Quia videlicet se esse sapientes in naturis rerum a se et non a Deo dixerunt; idcirco in Deum stulti facti sunt, non solum sensu, sed etiam opere. Et mutaverunt gloriam incorruptibilis Dei in similitudinem imaginis corruptibilis hominis, et volucrum, et quadrupedum, et serpentium. Quasi diceret: Mutaverunt quantum ad se gloriam, id est culturam Deo incorruptibili debitam, in similitudinem imaginis prius corruptibilis hominis, scilicet imaginem cujus erat assimilatam: et post volucrum, et inde quadrupedum, et denique serpentium. Hic damnat Apostolus simulacra, in quorum alio terram, alio solem et hujusmodi venerabantur. Mos fuit apud Romanos ab antiquo, adorare simulacra hominum, [Col. 0412D] ut Romuli, Jovis, et aliorum, maxime ab adventu Aeneae in Italia. Volucrum autem et quadrupedum et serpentium, ex quo Alexandria victa est ab Augusto Caesare, et Romae subjugata, adorari et venerari coeperunt simulacra. Propter hoc ergo quod gentiles mutaverunt gloriam incorruptibilis Dei in similitudinem imaginis corruptibilis hominis; tradidit illos Deus in desideria cordis eorum, in immunditiam, ut contumeliis afficiant corpora sua in semetipsis. »Manifestum est Deum operari in cordibus hominum, ut dicit B. Augustinus, ad inclinandas eorum voluntates quocunque voluerit, sive ad bona per suam misericordiam, sive ad mala pro meritis eorum: judicio utique suo aliquando aperto, aliquando occulto, semper autem justo.« Tradidit ergo illos [Col. 0413A] Deus (quia nihil absque ejus permissione fit) in desideria cordis eorum, (quod erat sibi a Deo relictum) et post in immunditiam actu tantam, ut corpora naturaliter repugnantia quadam vi applicarent, et vitiis aptiora facerent. Ostendit igitur eos per partes mutasse gloriam Dei, scilicet quod Deum putaverunt, qui non erat, et coluerunt, eique servierunt; et exsequitur partes immunditiae, quia feminae in feminas, et masculi in masculos exarserunt; in quibus comparat poenam culpae, ut, sicut contra naturam peccaverunt, in natura punirentur. Unde concludit, dicens: Mercedem quam oportuit, erroris sui in semetipsis recipientes. Propter idololatriam ergo et impietatem, et caetera mala quae insipienter gesserunt, tradidit, id est permisit illos Deus, subtrahendo [Col. 0413B] illis gratiam suam, ire in desideria cordis eorum in immunditiam, ut quantum ad se, vel quantum ad naturam contumeliis afficiant corpora sua non aliunde, sed a se haec habentes. De quibus etiam subsequenter ait: Qui commutaverunt veritatem Dei in mendacium; et coluerunt et servierunt creaturae potius quam Creatori, qui est benedictus in saecula. Amen. Quasi diceret: Illi qui afficiunt corpora sua in semetipsis, qui commutaverunt veritatem Dei, quam superius vocavit gloriam, in mendacium; videlicet quod de Deo verum est, dederunt idolo; et coluerunt diligenter ornando, et servierunt actu creaturae potius, quasi esset melius, quam servire Creatori tantum: qui est benedictus, id est [Col. 0413C] exaltatus super omnia in saecula, hoc est sine fine. Amen.

Quid inter haec animadvertitis, o Judaei, quid dicitis, vel quid de his quae de gentilium stulta sapientia dicuntur, cogitatis? Dicentes enim se esse sapientes, stulti facti sunt. Quare? Quia quantum ad se mutaverunt gloriam omnipotentis Dei, omnia quae in terris et in mari sunt creantis, regentis et gubernantis, in similitudinem imaginis corruptibilis ac miserrimi hominis. Revera gentiles eorumque philosophi supra id quod dici potest, stulti facti sunt, qui gloriam Creatoris mundi in similitudinem sceleratorum hominum commutarunt. Absque dubio in suis pravis cogitationibus evanuerunt, qui cunctorum plasmatori, omniumque saeculorum rectori [Col. 0413D] mortuorum hominum imagines praetulerunt. Revera plusquam omnes homines tenebris insipientiae et malitiae cor obscuratum habuerunt, qui veritatem Dei quoad se in mendacium commutantes, honorem divinae majestati debitum impiorum hominum simulacris reverenter obtulerunt. Hi quippe Deum Patrem idcirco invenire non meruerunt, quia Christum, qui rectissima via est, non humiliter quaesierunt, nec sapienter receperunt, sed superbe illum in suis sanctis operibus despexerunt.

»Primum ergo studium unicuique est scire quod appetat; secundum vero est, ut id quod appetit, apprehendat. Imperfecta quoque sapientia est, ut [Col. 0414A] ait B. Isidorus noster patronus [(35) 1Kb] , quo tendas scire, et nescire iter per quod expediat ire. Quid enim prodest si quis famis tempore ubertatis regionem videat, et viam nesciat per quam ad illam pergat? Ecce patriam quisque quaerit; sed si viam perdidit, errando graditur non proficiendo; quantoque plus ambulat tanto magis ab eo quod quaerit se elongat. Sic ergo qui viam regiam, hoc est Christum deserit, etsi videat ubertatem, a longe videt, quia, nisi per viam, id est per Christum non est, quomodo ad eam, id est ad coelestem patriam appropinquet. Quod si gradiens per desertum leonem scilicet diabolum incurrerit, se metipsum redarguat, eo quod in Christum recte non credidit, dum in diaboli faucibus haeserit.«

[Col. 0414B] Si ergo, quod verum est, justus ex fide vivit, gentium populi eorumque philosophi, qui Christum ob infirmitatem nostrae carnis quam pro humani generis redemptione misericorditer suscepit, despiciunt, eumque verum Deum esse credere renuunt, ex fide vivere non possunt; quia nec illam se ad veram salutem ore profitentur velle tenere, nec rectis eam moribus custodiunt. Vos ergo summa affectione moneo, o Judaei, ut jam post Incarnationem, nativitatem, passionem atque in coelum admirabilem ascensionem Dei et hominis Jesu Christi Pharisaeorum et Sadducaeorum traditiones vobis in exemplum vivendi ultra non proponatis. Falsam etiam haereticorum sectam et philosophorum stultam sapientiam [Col. 0414C] summopere fugite; Baptismum Christi devota mente suscipite; ecclesiasticae religionis sacramentis fideliter vos ipsos subjicite, ut juste et pie vivendo ad electorum Dei consortium mereamini pertingere. Nullus vos diabolicae tentationis impulsus ab statu verae fidei moveat; nulla antiqui hostis suggestio a cognitione Christi avertat; nulla pravi dogmatis persuasio a rectitudine catholicae fidei dejiciat. Quamvis iniqua tentatio mentem pulset, nunquam tamen lumen verae fidei ab intentione discedat. Quamvis prava suggestio a rectitudine fidei animum deviare pertentet, lux tamen veritatis quae Christus est, semper in mente perseveret.

[(36) 1Kb] Nequaquam sic in hac praesenti vita per exercitium justitiae peccatum deseritur, ut eadem [Col. 0414D] justitia inconcussa maneat, quia etsi jam a cordis habitaculo culpam rectitudo eliminat, ipsa tamen culpa quae repellitur, cogitationis nostrae foribus assidens ut sibi aperiatur iterum pulsat. Quod Moyses spiritaliter innuit, cum facta corporaliter temporum momenta narravit, dicens: Facta est lux, atque paulo post subjiciens ait: Factum est vespere (Gen. I). Creator quippe omnium humanae culpae praescius, tunc expressit tempore quod nunc versatur in mente. Lux quippe ad vesperum dicitur; quia nimirum lumen rectitudinis umbra sequitur tentationis. Sed quia electorum lux tentatione non exstinguitur, nequaquam nox sed vespera [Col. 0415A] facta perhibetur; quia nimirum saepe tentatio in corde rectorum lumen justitiae abscondit, sed non penitus exstinguit.

Moneo igitur vos, o Judaei, ut lumen fidei et charitatis Christi jugiter in cordibus vestris permaneat. Quamvis poena compellat, quamvis tormenta desaeviant, quamvis mors immineat, quamvis aliqua saecularis potestas ut a catholicae fidei rectitudine recedatis vos pertinaciter constringat; tamen nullatenus ei assensum praebeatis. Melius est enim bene mori quam male vivere. Multo melius est pro fidei veritate corpus diversis tormentis subjicere, quam a fide sanctae Trinitatis recedere.

Quid dicitis, o Judaei, quid objicitis, aut quid ad haec respondetis? Velim scire cujus voluntatis vel fidei [Col. 0415B] estis. Ad haec nobis sub quadam interrogatione respondetis, dicentes: Quare, o Christiani, qui vos prae caeteris quae sub coelo sunt gentibus specialiter Dei servos esse jactatis, vetus et novum testamentum recipitis, prophetarum dictis fidem accommodatis, et immunda animalia, quae Deus in lege prohibuit manducatis? Cur nos, ut ecclesiasticae religionis sacramenta percipiamus, instanter admonetis, qui reprehensibiliter vivitis? Ad haec nos econtra respondentes dicimus: quod sive illa quae in veteri testamento concessa, sive ea quae prohibita sunt, ut saepe testati sumus, non carnaliter sed spiritaliter intelligere debemus. Ea igitur quae de bonis Domini cum gratiarum actione sumimus, nequaquam immunda [Col. 0415C] sed munda esse credimus. In animalibus vero quae ut immunda rejiciuntur, non immunditia sed pravi mores intelliguntur, quibus homines immundi efficiuntur. Bonum est ergo quidquid a Deo est creatum, et nihil ex his quae in nomine Domini cum gratiarum actione sumuntur rejiciendum.

[(37) 1Kb] Quid ergo? In animalibus quippe, ut dictum est, mores intelliguntur humani et actus et voluntates, ex quibus ipsi fiunt mundi vel immundi. Sed jam videmus qualiter lex ab immundis munda discernat. Omne, inquit, animal quod divisam habet ungulam et ruminat in pecoribus comedetis (Levit. XI). Quod cum diceret, non pecora sed mores hominum discernebat. Denique hi homines mundi [Col. 0415D] sunt, qui ore quasi cibum praecepta Dei semper ruminant. Et hi ungulam findunt; quia duo testamenta, legis scilicet et Evangeliorum credentes, forti gressu innocentiae justitiaeque et vitae gradiuntur. Vos miseri et miserandi Judaei, verba quoque legis ruminatis, sed ungulam non dividitis; quia videlicet duo testamenta non suscipitis; ideoque per omnia non mundi estis, quia in Deo Patre et Filio et Spiritu sancto gressus fidei non figitis. Haeretici quippe licet ungulam findant, Deum Patrem et Filium et Spiritum sanctum credentes, duoque testamenta [Col. 0416A] recipientes, tamen quia veritatis doctrinam ore non ruminant, nihilominus et ipsi immundi sunt.

Iterum Scriptura subjungit, dicens: Quidquid ex omnibus quae gignuntur in aquis, et habent pinnulas. et squamas non habent, abominabile vobis erit (ibid.). Quod ergo in piscium squamis aspera pro mundis habentur, hispidi hirti, et firmi et graves mores approbantur. Quid autem sibi vult, quod lex dicit: Camelum non manducabitis, nisi quia ex exemplo animalis vitam damnat informem et criminibus tortuosam? Cum autem lex in cibum suem prohibet, reprehendit utique coenosam et lutulentam et gaudentem vitiorum sordibus vitam. Et cum Scriptura leporem accusat, reformatos utique in feminis viros [Col. 0416B] damnat. Quis autem ex corpore mustellae cibos faciat? Sed in hoc quod mustellam in cibo non esse sumendam dicit, in homines furtum reprehendit. Quis unquam lacertam comederet, etiamsi lex hanc non prohiberet? Sed per hoc quod illam ne in cibum sumatur interdicit, incertam procul dubio varietatem perversae vitae odit. Quis etiam stellione vesci posset, quamvis hunc lex magnopere non prohibuisset? »Stellio itaque, ut ait B. Isidorus in Etymologiarum libro [(38) 1Kb] , genus serpentis est, qui a colore nomen inditum habet. Est enim tergo repictus, jacentibus guttis in modum stellarum. De quo Ovidius dicit:

. . . . aptumque colori
Nomen habet, variis stellatus corpore guttis.

[Col. 0416C] Hic autem scorpionibus adeo contrarius dicitur, ut viso eo pavorem his afferat et torporem.« Cum igitur lex stellionem in cibum non esse assumendum dicit, maculas utique perversae vitae exsecrandas et abhorrendas esse figurate ostendit. Quis etiam accipitrem, milvum aut aquilam in cibum sumeret, et si haec lex minime prohibuisset? Cum igitur praedictas aves ne manducari debeant, interdicit, raptores quosque violentos et scelerate viventes typice odit. Cum noctuam non esse comedendam dicit, inimicos veri luminis et veritatis lucifugos a societate fidelium longius figurate repellit. Quis vulturem aliquando comederet, etiamsi lex comedendam esse diceret? Sed in hoc quod illam in cibum non esse sumendam [Col. 0416D] dicit, typice exsecratur praedam de aliena morte quaerentes. Nam et cum prohibet in cibum sumere corvum, impuras figurate repellit voluntates hominum. Quando lex caladrium [(39) 1Kb] non esse comedendum dicit, garrulam atque intemperatam linguae loquacitatem reprehendit. [(40) 1Kb] Olor avis est, quem Graeci cygnum [(41) 1Kb] appellant. Olor autem dictus, eo quod sit totus plumis albus. Cygnus a canendo est appellatus, eo quod carminis dulcedinem modulatis vocibus emittat. Ideo autem suaviter canit, quia collum longum et inflexum [Col. 0417A] habet. Et necesse est eluctantem vocem per longum et flexuosum spatium varias modulationes reddere. Ferunt in herboreis [(42) 1Kb] partibus praecinentibus citharoedis olores, id est cygnos plurimos advolare, apteque admodum concinere. Olores autem Latinum nomen est. Nam Graece cygni dicuntur. Nautae vero sibi hunc bonam pronosim facere dicunt, sicut Aemilius ait:

Cygnus in auspiciis semper laetissimus ales.
Hunc optant nautae, quia se commergit in undas.

Cum ergo lex cygnum non esse comedendum dicit, elatae cervicis superbiam retundit. Quis unquam vespertilionem comederet, etiam si hunc lex comedi minime prohibuisset? Sed in hoc quod illum non esse comedendum asserit, Judaeorum atque [Col. 0417B] haereticorum diuturni erroris tenebras odit.

Haec ergo et his similia lex in animalibus exsecratur, quae in illis quidem non sunt criminosa, quia in hoc nata sunt, sed quia contra naturam, non ex institutione sed ex errore figurate quaesita sunt. Sed fuit aliquando tempus antiquum, scilicet legis quando istae figurae vel umbrae exercendae erant vel gerendae a populo, ut abstinendum esset a cibis, quos institutio quidem tempore Noe commendaverat, sed lex interdixerat. Carnes quidem vel [(43) 1Kb] vinum post diluvium hominibus in usum concessa sunt (Gen. IX). Nam in initio mundi, scilicet tempore Adae permissa non fuerant nisi tantum illud quod scriptum est: Lignum fructiferum [Col. 0417C] et herbam seminalem dedi vobis in escam (Gen. I). Postea vero Noe et filiis ejus data sunt in esum cuncta animalia vinique tunc attributa est licentia. Sive igitur ea quae lex ad esum hominibus concesserat, sive illa quae interdixerat, non ad litteram sunt intelligenda, sed spiritaliter juxta mores exponenda. Non enim aperte, sed obscure locuta est. Verum postquam Christus qui est finis legis ad justitiam omni credenti advenit (Rom. X), cuncta legis obtecta aperiens, obscura reserans, atque omnia sacramenta quae nobis antiquitas texerat, ipse Magister insignis et doctor coelestis et institutor reseratae veritatis manifeste patefecit. Sub quo jam ab apostolo Paulo dicitur: Omnia munda mundis; inquinatis autem et infidelibus nihil mundum, sed [Col. 0417D] pollutae sunt eorum mentes et conscientiae (Tit. I).

Audite, o Judaei, quae dico; auscultate quae pro animarum vestrarum salute vobis suadeo. Quicunque non abstinentiae voto, sed Dei creaturam exsecrando, se ab escis carnium suspendit, ipse potius exsecrandus est qui Dei creaturam humanis usibus concessam rejicit. Nihil enim fidelibus Christi inquinatum nihilque esse judicatur immundum. Nolo vos, o Judaei, immemores esse praedictae oppositionis vestrae. Dixistis enim nos non debere carnes a Deo in lege prohibitas comedere, qui prae caeteris quae sub coelo sunt nationibus, specialiter nos Dei [Col. 0418A] cultores esse dicimus. Revera ut asseritis, o Judaei, nos totius sanctae Trinitatis Patris videlicet et Filii et Spiritus sancti fideliter cultores esse profitemur, ejusque creaturam ab eo nobis concessam in ipsius nomine benedicimus, et cum gratiarum actione indubitanter manducamus, vosque in vestra oppositione superstitiosos esse evidenter comprobamus. Vos potius exsecrandi estis, qui bonam creaturam a bono Deo creatam et hominibus ad usum vitae concessam rejicitis, atque abominabilem esse dicitis. Nos autem animalia quae lex munda vel immunda esse dixit, spiritaliter intelligentes in nomine Domini benedicimus, et cum gratiarum actione sumimus nihil dubitantes.

Jesum Christum itaque, o Judaei, verum Deum [Col. 0418B] et verum hominem esse credite, amoris illius causa terrena despicite, ipsumque in Dei Patris dextera regnantem oculis cordis videre concupiscite. Nequaquam ipsum super omnes choros angelorum et super omne quod creatum est exaltatum mente conspicere poteritis, nisi ab exterioribus negotiis intentionem cordis interius revocare studueritis. [(44) 1Kb] Nullatenus quoque ad culmen divinae contemplationis attingere poterimus, si non prius ab exterioris vitae occupatione cessaverimus. Pro certo sciatis, o Judaei, quod nequaquam nosmetipsos perfecte intueri poterimus, ut sciamus aliud in nobis esse rationale quod regit, et aliud animale quod regitur; nisi ad secretum hujus silentii, id est contemplationis [Col. 0418C] currentes, ab omni exterius perturbatione sepiamur.

Quod silentium nostrum bene Adam dormiens figuravit, de cujus mox latere mulier processit; quia quisquis ad interiora intelligenda rapitur, a rebus visibilibus oculos claudit: et tunc in seipso vel quae praeesse viriliter debeant, vel quae subesse possint, infirma distinguit, ut aliud in ipso sit, quod regere valeat tanquam vir, et aliud tanquam femina, quod regatur.

Ratio itaque in mentibus vestris, o Judaei, dominium obtineat, ratio virtutes eligat, illicitos carnis motus reprimat, inter bonum et malum, inter bonum et melius discernat. Vera ratio in corde quasi vir super omnes cogitationes principatum teneat, et [Col. 0418D] omnes animi affectus illi in omnibus obedientes fiant. Ratio summa diligentia virtutes in animo custodiat, et viriliter ab eo vitia manu auctoritatis longius repellat. Catholicam ergo fidem, o Judaei, devota mente suscipite, et in ea bona operando viriliter agite. Si in Dei servitio molles fueritis et dissoluti non masculino sed feminino nomine meremini censeri. Unde sponsus scilicet Christus in Cantico spiritalis amoris sponsam id est animam divinae contemplationi deditam, ne a quibusdam hominibus saecularis vitae curis deditis excitetur, ait: Adjuro vos filiae Jerusalem per capreas cervosque [Col. 0419A] camporum, ne suscitetis neque evigilare faciatis dilectam, donec ipsa velit (Cant. II). Carnales homines qui sunt in sancta Ecclesia nonnunquam sanctam animam amore Christi inebriatam ejusque contemplationi deditam importune excitant, negotiis saecularibus eam implicare desiderant; quia ejus vitam inutilem existimant, dum ab eorum curis eam se abstinentem considerant. Hi tales, ut praediximus, satis congrue non filii sed filiae nominantur; quia dum effeminatos mores nutriunt, virili dignitate amissa, quales interius habentur, exterius feminino nomine designantur. Hi dilectam animam suscitare sub jurationis pondere prohibentur, ne videlicet mentem quae ad vacandum Deo se accingit, et solum spiritalibus studiis inhaerere [Col. 0419B] concupiscit, importunis sollicitationibus inquietent, et tenebris curarum terrenarum oculum cordis ejus obnubilent. Ut ergo praediximus, non filii sed filiae nominantur, qui in Dei servitio non viriliter se accingunt, sed debiles et dissoluti existunt.

Sit itaque in mente vestra, o Judaei, inferior pars rationis pro muliere; sit superior pars ejusdem rationis pro viro, ita ut in eadem mente nihil fiat sine ipsius auctoritate vel consilio. Ipsa quippe superior pars rationis est vir, qui secundum Apostolum dicitur imago Dei et gloria; et illa inferior pars rationis est mulier, quae secundum eumdem Apostolum dicitur gloria viri (I Cor. XI); atque inter hunc virum et hanc mulierem est velut quoddam [Col. 0419C] spiritale conjugium naturalisque contractus. Superior ergo pars rationis, ut diximus, quasi vir debet praeesse in mente et dominari; inferior vero pars quasi mulier debet subesse et obedire. Ideo vir, ut ait Apostolus, non debet habere velamen super caput suum sed mulier (ibid.). Mulier itaque viro scilicet inferior pars rationis superiori parti rationis in mente hominis obediens fiat, et sine illius auctoritate nihil agere praesumat. Sit igitur ratio in mente hominis domina inter ancillas, id est inter justas cogitationes, sit regina inter sorores, hoc est inter condignas animi virtutes.

Fidem ergo catholicam, o Judaei, devota mente suscipite et evangelicae institutionis praecepta, non remisse sed viriliter fideliterque perficite. Non filii, [Col. 0419D] ut praedictum est, sed filiae vocantur, qui in Dei servitio segnes et dissoluti habentur. Hanc procul dubio quorumdam Dei servorum fortitudinem, quorumdam vero segnitiem ac debilitatem intra sanctam Ecclesiam futuram Moyses praesignabat, cum ex praecepto Domini filiis Israel dicebat: Mulier si, suscepto semine, peperit masculum, immunda erit septem diebus; octavo autem die circumcidetur infantulus; ipsa vero sexagesimo die oblatis hostiis purificabitur. Mulier autem quae feminam peperit, duabus hebdomadibus immunda erit; sexagesimo die purgari non poterit, octogesimo autem munda erit (Levit. XII). [(45) 1Kb] In istis ergo Domini praeceptis [Col. 0420A] quaedam mysteria latentis arcani non est dubium contineri. Sexagenario enim numero omne hujus praesentis vitae tempus potest designari; quia sex dierum operatione consummatus est mundus, in quo donec sumus in carne positi ad liquidum puri esse non possumus, nisi octava venerit dies, quod est futurum saeculi tempus, in quo sine dubio purgatus erit ille qui a malo recedit, et se in Dei servitio viriliter accingit. Statim enim munda efficietur mater ejus, id est caro. Purgatam namque a vitiis excipiet carnem ex resurrectione. Qui autem adversus peccatum nunquam repugnavit, nihilque adversus carnis tentationes virile egit, sed remissus in Dei servitio, et effeminatus in omnibus actibus suis permansit; iste nec in praesenti saeculi [Col. 0420B] hebdomada, neque in futuro, ut putamus, purgari poterit ab immunditia sua. Si enim justus et in Dei servitio sollicitus vix, id est cum magno labore et studio salvabitur; impius et in Dei servitio negligens remissus et dissolutus ac tepidus ubi apparebit? (Prov. XI.)

Cui satis convenienter potest aptari quod Dominus angelo Laodiciae in Apocalypsi ad correctionem loquitur, dicens: Scio opera tua, quia neque frigidus es neque calidus; sed quia tepidus, incipiam evomere te ex ore meo (Apoc. III). Ac si diceret: Scio, id est non me latent opera tua, scilicet, non vis corrigi a pravitate tua; quia neque frigidus es, id est neque omnino fidem ignoras; neque calidus, videlicet [Col. 0420C] neque acceptam aperte negas. Frigidus est qui neque Dei cognitionem habet, neque opera charitatis exercet. Calidus est qui cum habeat Dei cognitionem, habet charitatis fervorem. Sequitur: Sed quia tepidus es et nec frigidus nec calidus, incipiam te evomere ex ore meo. Tepidum namque dicimus, qui cum Dei notitiam habeat, charitatis fervore caret, vel fidem sine operibus tenet. Ac si aperte dicat: Sed quia tepidus, id est torpens es. et nec frigidus nec calidus, incipiam te evomere ex ore meo, id est removere de consortio sanctorum meorum.

Fidem ergo catholicam, o Judaei, devota mente suscipite, eamque non verbo tenus, sed bonis operibus tenete; in Dei servitio non tepidi sed solliciti [Col. 0420D] estote, ut inter agmina electorum Dei non filiarum, sed filiorum mereamini censeri nomine. Nescitis, o miseri et infelices Judaei, quia superbia est divinae dispensationi nolle obedire, et justissimae voluntati illius semper in omnibus contradicere? Qualiter a peccato vel a poena peccati liberari poteritis, qui ea quae ab initio mundi Deus Pater de Incarnatione Filii sui per figuras innotuit, per prophetarum oracula intimavit, per apostolorum praedicationem universo mundo aperte ostendit; vos negando, blasphemando, detestando, usque in hodiernum diem superbe non solum credere, sed etiam audire contemnitis? Quomodo, ut ita dicam, [Col. 0421A] vobismetipsis poteritis dominari, qui Deo rebelles estis atque contrarii?

Pro certo sciatis, o Judaei, quod nequaquam vitia et peccata superare praevalebitis nisi omnipotenti Deo toto corde subjecti fueritis. In hoc cognoscimus quod Adam statim ut contra Deum peccando superbivit, libidinem carnis sensit. [(46) 1Kb] Qui ergo veraciter conservare vult munditiam castitatis, semper in omnibus Deo sit humilis. Per humilitatis custodiam servanda est carnis continentia. Si enim spiritus pie sub Deo premitur, caro illicite contra spiritum non levatur. Habet quippe spiritus commissam suo dominio carnem, si tamen cognoscit sui Domini jura legitimae servitutis. Nam si auctorem suum, ut supra dictum est, superbiendo contemnit, [Col. 0421B] jure in subjecta carne praelium suscipit. Unde ille primus inobediens, scilicet Adam, mox ut superbiendo peccavit, pudenda foliis contexuit [contexit?] (Gen. III); quia videlicet statim ut spiritus hominis Deo contumeliam intulit, mox contumeliam carnis sensit. Et qui Auctori suo esse subditus noluit, jus carnis subditae quam regebat amisit, ut in seipso, videlicet inobedientiae suae confusio redundaret, et superatus diceret, quid elatus amisit.

Nolo vos ignorare, o Judaei, quod fere cuncta mala per peccatum ejusdem primi hominis pro poena sunt translata [(47) 1Kb] universum humanum genus. »Proinde, ut ait B. Isidorus noster patronus [(48) 1Kb] , quaecunque videntur mala, partim nobis serviunt origine, partim culpa. Maledicunt multa in [Col. 0421C] creaturis perversi homines, ut ignem quia urit; ut ferrum, quia occidit; ut feram, quia mordet: sed commoda ipsorum non intendens homo accusat in illis quod sibi deberet potius imputare, cujus pro peccato ista effecta sunt noxia, quae ipsi homini ex parte fuerant ante peccatum subjecta. Nostro igitur vitio non sua natura nobis mala sunt ea quae nobis nocent. Nam lux, dum sit bona, infirmis tamen oculis noxia est; et tunc oculorum vitium, non lucis est; sic et caetera. Cum ergo creaturarum stimulis et elementorum adversitatibus homo verberatur, peccati hoc exigit poena, ut Deo superbiens homo ea quae infra ipsum sunt patiatur adversa. Unde et in libro Sapientiae legitur: Pugnabit pro eo orbis terrarum contra insensatos (Sap. V). [Col. 0421D] Merito ergo peccatorum hoc actum est, ut naturaliter prospera mutentur homini in adversis [(49) 1Kb] . Unde Salomon ait: Creatura exardescit in tormentum adversus injustos, et lenior est ad benefaciendum his, qui in Deum confidunt (Sap. XVI). Ut ergo supra dictum est, non erit caro subjecta animae, nec vitia rationi, si animus non fuerit subditus Conditori. Tunc autem recte subjiciuntur nobis omnia quae sub nos sunt, si nos subjicimur ei a quo nobis illa subjecta sunt. Nam et quae videntur [Col. 0422A] esse subjecta ei, qui Deo subjectus non est, ille potius subjicitur eis; quia suam voluntatem subjicit amori earum, quae sibi subjecta existimat.

Si ergo veraciter cupitis, o Judaei, peccata et vitia superare, vos ipsos Jesu Christi imperio fideli mente subjicite, baptismum ejus devota intentione suscipite, et deinceps praeter ipsius voluntatem nihil praesumatis agere. Sint igitur membra corporis subdita animae, vitia rationi, homo Creatori, ut ipsius gratia adjuti excusso de cervicibus vestris servitutis jugo et abjecto jam recte credendo infidelitatis opprobrio Christianorum collegio mereamini consociari.



§ XXX.---

Non carnaliter leprosos, sed eos qui falsam doctrinam sequuntur, Ecclesia a se expellit: [Col. 0422B] quorum qui divinitatem Patris, Filii et Spiritus sancti negant, tanquam in primum omnium principium offendentes in capite lepram habent. Ex his Valentinianos, Marcionistas, Photinianos, Manichaeos, Arianos, aliosque numerat: quorum hareses ex Isidoro et Magistro Sentent. refert et impugnat. Anthropomorphitas qui Deo corpus tribuunt similiter refutat, ac magna eruditione Scripturarum ea quae in ipsis speciem humanam et corporeas affectiones Deo accommodare videntur, explicat. Eutychianos ut impugnet, Paulum, Danielem et Stephanum introducit, qui Christum secundum humanitatem in sancta, id est in coelum introisse, et ad dexteram Dei Patris stantem viderunt. Hi ergo qui haereticam doctrinam sectantur, Ecclesiae sacerdotibus sunt ostendendi, ut ab eis reconcilientur: qui potius sunt lepra infecti, quam quos variae infirmitates extenuant.

[Col. 0422C] Quid [(50) 1Kb] dicitis, o Judaei, quid respondetis, vel quid objicitis? Nunquid Jesum Christum jam verum Deum et verum hominem esse creditis, an adhuc in incredulitatis vestrae malitia permanere disponitis? Hoc ipsum quod mente tractatis, ne differatis intimare nobis, jam divina inspirante gratia, ad responsionem nos paratos habebitis.

Ad haec nobis, o Judaei, respondentes, ista opponitis dicentes: O vos Christiani qui vetus testamentum spiritaliter recipitis, quinque videlicet libros Moysi legitis, prophetas, Spiritu sancto interius docente, locutos fuisse creditis, legem a Deo per manum Moysi in Monte Sinai datam fuisse asseritis: quare gentis vestrae leprosos, et jugem scabiem ac cicatrices in corpore habentes vobiscum [Col. 0422D] habitare permittitis, eosque secundum legem extra castra non ejicitis? Huic vestrae quaestioni in primis, o Judaei, respondentes dicimus illud quod saepe testati sumus; quia videlicet jam lex post nativitatem passionem, resurrectionem et in coelum ascensionem Christi non carnaliter sed spiritaliter est intelligenda. Leprosos ergo quos dicitis non solum nostrae gentis sed nec etiam cujuslibet alienae nationis nobiscum intra sanctam Ecclesiam habitare permittimus; sed summa vigilantia eos quasi [Col. 0423A] hostes longius a nobis repellimus. Quid igitur Dominus de leprosis Moysi dicat, o Judaei, omnes simul audiamus.

Locutus est Dominus ad Moysen et Aaron, dicens: Homo in cujus carne vel cute ortus fuerit diversus color, sive pustula, aut quasi lucens quidpiam, id est plaga leprae, adducetur ad Aaron sacerdotem, vel ad unumquemlibet filiorum ejus. Qui cum viderit lepram in cute, et pilos in album colorem mutatos, plaga leprae est, et arbitrio ejus separabitur a castris (Levit. XIII). Moneo vos, o Judaei, ut solerter audiatis et attentius animo recondatis quid haec significat historia spiritaliter exposita [(51) 1Kb] . Lepra quippe falsam doctrinam significat. Proinde ergo leprosi non absurde intelliguntur haeretici, qui unitatem [Col. 0423B] verae fidei non habentes varias doctrinas inducunt erroris, veraque falsis admiscent, sicut lepra variis diversisque locis humana corpora variando commaculat. Hujus leprae invenimus legislatorem sex species in homine posuisse: primam scilicet capitis et barbae; secundam calvitii et recalvationis; tertiam carnis et cutis; quartam cutis corporis et cicatricis albae cum rubore; quintam ulceris et cicatricis; sextam ustionis.

Praedicta carnalis lepra spiritaliter exposita quid significet, o Judaei, moneo ut diligenter audiatis. In capite utique lepram portat, qui in divinitate Patris et Filii et Spiritus sancti peccat, qui omnium creaturarum caput est et principium. Vel ille in capite lepram portat, qui in Christum qui est caput [Col. 0423C] viri, imo qui totius Ecclesiae est caput (I Cor. XI), peccat. Hanc utique lepram, o Judaei, quod omnino contradicere non potestis, vos in capite portatis, qui Jesum Christum verum Deum et verum hominem esse negatis, per quem Deus Pater vos de Aegyptiaca servitute redemit, et in terram promissionis collocavit; quinetiam universum mundum de diaboli potestate misericorditer eripuit. Quandiu igitur Christum negaveritis, infidelitatis lepra percussi eritis, ita ut ad electorum Dei societatem pertingere minime possitis. Hanc etiam Valentiniani, Marcionistae, Photiniani, Manichaei, Ariani, Sabelliani, Macedoniani, Anthropomorphitae, Priscilliani [(52) 1Kb] , Donatistae, Nestoriani et Eutychiani [Col. 0423D] in calvaria lepram gerunt, quia videlicet erroris sui perfidiam aperta calliditate defendunt.

Quid vero de praedictis haereticis qui per lepram designantur Hispaniarum, doctor Isidorus in Etymologiarum libro VIII, cap. 5, dicat audiamus. [(53) 1Kb] Valentiniani haeretici a Valentino quodam Platonis consectatore vocati, qui Aeonas, id est saecula in originem Dei Creatoris induxit; Christum quoque de Virgine nihil corporis assumpsisse, sed per [Col. 0424A] eam quasi per fistulam transisse asserunt. Quod tamen falsum est; quia Dei Filius per Virginem non quasi per fistulam inaniter pertransivit, sed ex ea veram carnis substantiam assumpsit, qua inter homines verus homo existens sine peccato conversatus fuit, et secundum quam ab hominibus comprehendi, ligari, flagellari, crucifigi, occidi, sepeliri et resurgere de sepulcro potuit [(54) 1Kb] .

Sciendum quod non Deus Pater carnem assumpsit, nec Spiritus sanctus, sed Filius tantum, ut qui erat in divinitate Dei Filius, ipse fieret in homine Virginis filius, ne filii nomen ad alterum transiret, qui non esset aeterna nativitate filius. Dei ergo Filius hominis factus est filius, natus secundum veritatem naturae ex Deo Dei Filius, et secundum [Col. 0424B] veritatem naturae ex virgine Virginis filius; ut veritas geniti non appellatione, sed in utraque nativitate filii nomen nascendo haberet, et esset verus Deus et verus homo unus filius [(55) 1Kb] . Et quia in homine tota humana natura vitio concepta erat, totam assumpsit, id est animam et carnem, ut totam curaret et sanctificaret. Non ergo, ut Valentiniani haeretici asserunt, Dei Filius per Virginem nihil horum quae ad humanam naturam pertinent suscipiens, quasi per fistulam transivit, sed totam naturam, id est animam et carnem et horum proprietates sive accidentia assumpsit, non carnem sine anima nec animam sine ratione, sed etiam carnem et animam cum sensibus suis. Unde Joannes Damascenus ait: »Omnia quae in nostra natura [Col. 0424C] plantavit Deus Verbum assumpsit, corpus scilicet et animam intellectualem et horum idiomata, id est proprietates. Totum enim Dei Patris Verbum totam humanam naturam assumpsit; quia quod inassumptibile est, incurabile est.« Erubescat itaque Valentinus haereticus omnesque discipuli ejus qui mentiendo dicunt non verum de Virgine matre Dei Filium corpus assumpsisse, sed simulatam carnem cernentibus ostendisse.

»Marcionistae [Marcionitae [(56) 1Kb] ] haeretici ut ait B. Isidorus [(57) 1Kb] a Marcione, stoico philosopho, appellati, qui Cerdonis dogma secutus alterum bonum alterum justum Deum asseruit tanquam duo principia creationis et bonitatis.« Male etiam et iste sensit, [Col. 0424D] qui duos deos esse dixit. Nam unus est Deus in coelo et in terra, qui est omnium creaturarum principium, a quo omnia, per quem omnia, et in quo omnia subsistunt. Dicitur enim principium relationem notans ad aliqua [(58) 1Kb] . Est igitur Deus Pater principium et Filius principium et Spiritus sanctus principium; sed differenter. Nam Pater dicitur principium ad Filium et ad Spiritum sanctum. Unde B. Augustinus in quarto libro de Trinitate. ait: [Col. 0425A] »Pater est principium totius Deitatis, quia ipse est a nullo. Non enim habet de quo sit vel de quo procedat; sed ab eo Filius est genitus et Spiritus sanctus procedit. Pater ergo principium est sine principio; Filius principium de principio, sicut lux de luce, lumen de lumine; Spiritus sanctus principium de utroque, id est de Patre et Filio: non quod Pater anterior sit Filio vel Spiritu sancto; sed quia cum eis est omnium creaturarum unum principium. Dicuntur itaque hi tres non tria principia, sed unum principium omnium creaturarum, quia uno eodemque modo principium omnium rerum sunt.« Ideo Apostolus intelligens hanc Trinitatem esse unum principium omnium rerum, ait: Ex ipso, et per ipsum, et in ipso sunt omnia (Rom. [Col. 0425B] XI). Cum enim audimus omnia esse a Deo, ut ait B. Augustinus in libro De natura boni, omnes utique naturas intelligere debemus, id est omnia quae naturalia sunt. Non enim ex ipso sunt peccata, quae naturam non servant sed vitiant, quae ex voluntate peccantium nascuntur. Omnium ergo quae naturaliter sunt, unum principium est Pater cum Filio et Spiritu sancto. Revera et Filius principium creaturarum est, qui Judaeis interrogantibus quis esset, respondit, dicens: Ego principium qui et loquor vobis (Joan. VIII). Cum igitur principium se esse dixit, Creatorem se esse cum Deo Patre omnium creaturarum ostendere voluit; quia per ipsum Deus Pater omnia ex nihilo creavit. Filius ergo sicut et [Col. 0425C] Pater principium est creaturae; quia per ipsum facta sunt omnia. Cum vero dicimus Patrem principium et Filium principium, non duo principia omnium creaturarum ostendimus sed unum; quia Pater et Filius simul ad creaturam unum principium est, sicut unus Creator. Non possumus nec debemus negare etiam Spiritum sanctum recte dici principium, quia non eum separamus ab appellatione vel operatione Creatoris. De quo B. Paulum, enumeratis ejusdem sancti Spiritus donis, dixisse legimus: Haec omnia operatur unus atque idem Spiritus, dividens singulis prout vult (I Cor. XII). Unum ergo principium est ad creaturam cum Patre et Filio Spiritus sanctus et non duo vel tria principia. Male itaque Marcion de Deo sensit, et a veritatis [Col. 0425D] tramite longius recessit, qui duos deos vel duo creaturarum principia esse dixit, cum utique Pater et Filius et Spiritus sanctus unus Deus, unus Creator et unum omnium principium sit. Non est igitur audiendus, nec fidelium collegio associandus, sed potius quasi leprosus ab Ecclesia longius repellendus qui non unum verum Deum omnia continentem, regentem et circumplectentem cognovit, sed tenebris obcaecatus erroris duos deos esse asseruit.

»Photiniani [(59) 1Kb] haeretici, ut ait Hispaniarum doctor [Col. 0426A] Isidorus [(60) 1Kb] , a Photino Gallograeciae Syrmiae episcopo nuncupati, qui Ebionitarum haeresim suscitans, asseruit Christum ex Maria per Joseph nuptiali coitu fuisse conceptum.« Et iste quippe in assertione sua per omnia mentitus est. Maria certe sine amplexu virili Jesum Christum a Spiritu sancto concepit, ipsumque sine pollutione genuit, sine dolore et corruptione peperit. Exstitit enim ante conceptum virgo, in conceptu virgo, cum partu virgo, et post partum virgo. Ipsa quoque regina coelorum ac terrae, virgo, ante filii adventum, virgo cum filii generatione, virgo post filium natum permansit [(61) 1Kb] . Spiritus sanctus in eam superveniens totam prorsus a peccato purgavit, et a fomite peccati etiam liberavit, vel fomitem ipsum penitus [Col. 0426B] evacuando, eam debilitavit et extenuavit, ut ei postmodum peccandi occasio nullatenus exstiterit, potentiamque generandi absque viri semine praeparavit. Hoc enim verba sancti Evangelii testantur, ubi angelus Virginem alloquens, ait: Spiritus sanctus superveniet in te, et virtus Altissimi obumbrabit tibi: et quod nascetur ex te Sanctum vocabitur Filius Dei (Luc. I). Cui sacra Virgo humiliter concedens ait: Ecce ancilla Domini, fiat mihi secundum verbum tuum (ibid.). Unde Joannes Damascenus ait: »Post concessum [(62) 1Kb] sanctissimae Virginis Spiritus sanctus praevenit in ipsam secundum verbum Domini, quod dixit angelus purgans eam, et potentiam Deitatis Verbi receptivam praeparans, [Col. 0426C] simul autem et generativam; et tunc obumbravit ipsam Dei altissimi per se sapientia et virtus existens, id est Dei Filius Patri homousios, id est consubstantialis sicut divinum semen: et copulavit sibi ipsi ex sanctissimis et purissimis ipsius Virginis sanguinibus nostrae antiquae conspersionis carnem animatam anima rationali et intellectiva, non seminans sed per Spiritum sanctum creans.« Ex his utique perspicuum fit quod ait B. Augustinus in libro De fide ad Petrum, carnem scilicet Verbi simul conceptam et assumptam, eamdemque imo totam Virginem, Spiritu sancto praeveniente, ab omni labe peccati castificatam: cui collata est potentia novo more generandi, ut sine coitu viri sine libidine concupiscentis in utero Virginis celebraretur [Col. 0426D] conceptus Dei et hominis Jesu Christi. Illa igitur caro quam Dei Filius ex Virgine sibi unire dignatus est, non ex nuptiali concubitu ut mendacissimus Photinus haereticus asseruit, concepta fuit; sed de Spiritu sancto, id est operatione Spiritus sancti sine peccato est assumpta et sine vitio nata. Hanc tamen carnem, o nefandissime Photine haeretice, non coelestis, non aerii, non alterius cujusquam putes esse naturae, sed ejus cujus est omnium hominum caro. Iste etiam haereticus scilicet Photinus, o Judaei, ut cernitis, in capite lepram portat, [Col. 0427A] qui publice Christum blasphemat, et de illo perversa praedicat.

[(63) 1Kb] Manichaei [(64) 1Kb] haeretici a quodam Persa exstiterunt, qui vocatus est Maneth [(65) 1Kb] . Hic duas naturas et substantias introduxit, id est bonam et malam; et animas ex Deo quasi ex aliquo fonte manare asseruit. Recte etiam et iste inter haereticos reputatur, quia in assertione sua ab ecclesiasticis viris falsa protulisse convincitur. Nam in hoc quod duas substantias vel duas naturas, malam scilicet et bonam, dixit, procul dubio a veritatis tramite multum deviavit. Deus enim malum non creavit; sed non solum bona, sed etiam valde bona sunt cuncta quae fecit [(66) 1Kb] Malum etiam a diabolo non est creatum sed inventum; et ideo nihil est malum, [Col. 0427B] quia sine Deo factum est nihil. Deus autem nunquam malum fecit. Non alicubi aut aliquando erat malum, unde fieret diabolus malus; sed quia vitium est malum, dum esset bonus angelus, superbiendo effectus est malus, et ideo recte dicitur ab eo inventum malum.

»Nulla natura est mali, ut ait B. Isidorus [(67) 1Kb] , quia omnis natura aut incommutabilis, ut Deus est, aut commutabilis ut creatura. Malum vero ideo nulla natura est, quia accedendo in bonam naturam, efficit eam vitiosam. Quod dum discedit, natura manet; et malum quod inerat nusquam est. Ex eo quod vitium nocet naturae, agnoscitur vitium naturam non esse, quia nihil quod naturale est nocet. Dum natura bona damnatur propter voluntatem [Col. 0427C] malam, ipsa mala voluntas testis est naturae bonae, quae in tanto testatur eam esse bonam, ut illam Deus pro malo non relinquat inultam. Creditur ab haereticis mentem a Deo vitium a diabolo fuisse creatum: unde et ab ipsis duae naturae bona scilicet et mala putantur, sed vitia natura non sunt; et dum vere a diabolo sint, non tamen creatura sunt. Quam ob causam permisit Deus mali oboriri statum, nisi ut ex contrariis malis bonum naturae decoraret? Modus iste etiam in verbis esse comperitur. Qui modus antiteta [(68) 1Kb] dicitur quod Latine oppositum vel contrapositum nominatur. Et fit pulchra elocutio, quando mox contraria prosperis proferuntur. Ita et in rebus permistum est malum, [Col. 0427D] ut naturae bonum ad comparationem mali excelleret. Non itaque sicut haereticus Maneth [(69) 1Kb] asseruit, Deus bonam et malam naturam creavit, sed valde bona sunt cuncta quae fecit. Nihil ergo natura malum, quando et ipsa quae in creaturis videntur esse poenalia et nociva, si bene utantur et bona et prospera sunt; si autem male utantur, nocent.

[Col. 0428A] Sed etsi hoc forsitan ab aliquibus aut ambiguum putetur aut falsum, illud certe nemo negare permittitur, quod admirabile in serpentibus invenitur. Viperas quippe, ut ait B. Fulgentius episcopus in sermone De Incarnatione Christi, naturaliter venenosas esse nullus ignorat; quoniam mortifero morsu multo celerius interimunt, quam venenoso aculeo scorpiones occidunt. Et tamen ut ostendatur quod non naturae malitia, sed inconvenientia noceat, novimus viperarum carnibus aliarum rerum congruentia temperatis contra viperarum morsus medicamina confici; nec solum his qui ab scorpionibus percutiuntur, verum etiam illis qui mordentur a viperis salubriter subveniri. Quis hic Dei sapientiam non miretur? Quis non ejusdem bonitatem [Col. 0428B] magnificet, providentiamque collaudet? Qui non continet in ira misericordias suas, unde pericula fecit peccatoribus nasci, inde statuit auxilia periclitantibus subrogari, ut quae incommoda pro nostra iniquitate sentimus, ex ejus bonitate commoda sentiremus. Quis laudem Creatoris sufficientibus explicet verbis, quando unam eamdemque viperam sic creavit, ut simul in se et mortem et remedium gerat, et quae vivens ingerit exitium, mortua reparet sanitatem? perniciemque vitae et inferat et repellat? Et venenum quod dente serpentis infunditur, ejusdem serpentis carnibus exstinguatur? Quo fit ut vipera, quae vivens infirmitati humanae militavit ac morti, mortua vitae militet et saluti. Quis, quaeso, haec facit, nisi cui misericordiam et judicium cantat [Col. 0428C] Ecclesia?

Species, quae dicitur scammonia, quis ignorat quantum obsit sanis, si sola sumatur; et quantum prosit infirmis, si speciebus aliis congrue misceatur? Etiam de his loquar quae saepe ab omnibus appetuntur, et quorum quotidiano usu non solum infirmitas, sed ipsa etiam invenitur vitae humanae sanitas indigere, panem scilicet attendamus et vinum, quorum neutrum convenit febricitanti. Nam videmus a medicis quod vini quidem potus, nonnunquam vero etiam panis cibus interdicatur aegrotis. Sed hoc ideo fit, non quia panis aut vinum mala sunt, sed quia infirmo non congruunt. Nam consequenter cum congrue recepta fuerint et cibi sunt, [Col. 0428D] fortitudinem custodiunt et sanitatem. Quorum tamen immoderata perceptio fortibus virtutem adimit, dum sanos infirmari compellit. Ecce quantum valet Dei Creatoris modus et congruentia rerum, quibus immoderatio atque incongruentia invenitur contraria. Quibus dum natura laeditur, non naturalis malitia, sed accidens infirmitas invenitur, quod in omnibus pene creaturis facile reperiet quisquis [Col. 0429A] a summo bono creata bona sic considerat, ut in eis inexplicabilem atque inenarrabilem Creatorem agnoscat. Ac per hoc fit ipse prae omnibus diligendus, qui etiam in eis quae poenalia pro nostra iniquitate sentimus, misericors invenitur et justus, dum inde sublevat fragiles, unde comprimit contumaces. Et quia praecedente superbia continuo est hominem consecuta miseria, misericors Dominus et justus unde superbiae pondus imponit, inde miseriae levamen apponit. Nihil ergo creatura malum, ut superius dictum est, quando et ipsa quae in creaturis videntur esse poenalia et nociva; si bene utantur, et bona et prospera sunt; si autem male utantur, nocent. Ita igitur pensanda est creatura; quia ex nostro usu non bono efficitur quandoque nociva, [Col. 0429B] non ex sua natura valde bona.

Maneth etiam haereticus inter caetera subsequenter animas ex Deo quasi ex aliquo fonte manare asseruit. Verumtamen etiam in hac assertione sicut et in caeteris a veritatis regula nimium deviavit, cum animas ex Deo manare perhibuit. Anima quippe non est divina substantia, sed divinae dignationis nobilis creatura. Concessum est animae a Deo habere donum rationalis intelligentiae, non partem divinae essentiae. Quid tamen de illa B. Isidorus in primo Sententiarum libro, cap. 12, dicat, audiamus. »Vita corporis,« inquit, »anima est, vita animae Deus est. Et sicut corpus mortuum est sine anima, ita anima mortua est sine Deo. Anima hominis non [Col. 0429C] est homo, sed corpus, quod ex humo factum est, id tantum homo est. Inhabitando autem in corpore anima, ex ipso participio corporis hominis nomen accepit. Sic etiam Apostolus dicit non carnem, sed animam conditam esse ad Dei imaginem. Male ergo a quibusdam creditur, animam hominis esse corpoream, quae,« ut ait B. Isidorus, »per id ad imaginem Dei facta est, ut si non incommutabilis ut Deus esset, tamen incorporea, ut Deus, existeret. Sicut angeli, ita et animae: habent enim initium, finem nullum. Nam quaedam in rebus temporalia sunt; quaedam perpetua, quaedam vero sempiterna. Temporalia sunt, quibus inest ortus et obitus; perpetua quibus ortus et non terminus; sempiterna quibus nec ortus nec terminus. Animam,« inquit beatus [Col. 0429D] Isidorus in eodem primo Sententiarum libro, »non esse partem divinae substantiae nec naturae, nec esse priusquam corpori misceatur; sed tunc eam creari quando corpus creatur cui intromitti vel admisceri videtur.« Mentiti sunt ergo, Maneth scilicet et Manichaei ejus discipuli, qui asserunt animam divinam habere substantiam vel naturam. Tunc enim Deus illam ex nihilo creat, quando per illam in utero matris corpus vivificat.

»Philosophorum etiam sententiae dicunt esse animam priusquam admisceatur corpori: quod verum [Col. 0430A] esse nullis approbatur indiciis. Nam utrum antea fuissemus, nec ipsi novimus; nec quis vera sapiens dicat habemus. Non est ergo quaerendum quod quaerendo magis est irritandum. Gentiles et haeretici de anima disputare conantur; sed quomodo de illa aliquid recte sentire possunt, qui Auctorem ad cujus imaginem facta est, non noverunt? Et ideo multa errore digna dixerunt. Mutabilis est anima, ut ait Etymologiarum dominus Isidorus [(70) 1Kb] , non localiter, sed temporaliter suis affectionibus. Corpus autem et loco et tempore mutabile est, quia et tempore mutatur et loco variatur. Quod est ad corpus mutatio locorum, hoc est ad animam mutabilitas cogitationum. Quae varietas malae motionis tunc menti adhaesit, quando ab [Col. 0430B] aeternorum contemplatione primus homo recedens in illo stare noluit, a quo male recessit; et justa damnatione inconstans per rerum raptus varietatem defluxit. Multum quidem ex sua natura splendorem possidet anima, sed fuscatur commistione carnis, qua retinetur inclusa. Ex ejus enim parte vertitur ad peccandi infirmitatem, Salomone testante, qui ait: Corpus quod corrumpitur aggravat animam, et deprimit terrena inhabitatio sensum multa cogitantem (Sap. IX).« Haec ad falsam Manichaeorum assertionem convincendam et catholicam fidem corroborandam ex sanctorum Patrum auctoritatibus protulimus; nunc iterum de Arianorum secta, quid Hispaniarum doctor Isidorus dicat, diligenter audiamus.

[Col. 0430C] »Ariani [(71) 1Kb] ,« inquit, »ab Ario Alexandrino presbytero orti sunt, qui coaeternum Deo Patri Filium non agnoscens diversas in Trinitate snbstantias asseruit, contra illud quod ipse Deus et homo Jesus Christus Deo Patri loquitur, dicens: Ego et Pater unum sumus (Joan. X).« [(72) 1Kb] Ipsi quippe Ariani dicuntur probare alterius substantiae Patrem, alterius esse Filium; quia ille ingenitus, iste est genitus [(73) 1Kb] . Quibus ita respondendum, Patrem videlicet et Filium et Spiritum sanctum unum esse naturaliter Deum; nec tamen ipsum esse Patrem, qui Filius est; nec Filium ipsum esse, qui Pater est; nec Spiritum sanctum ipsum esse, qui Pater aut Filius est. Una est enim essentia Patris et Filii et Spiritus sancti, in qua non est aliud Pater, aliud [Col. 0430D] Filius, aliud Spiritus sanctus, quamvis personaliter alius sit Pater, alius Filius, alius Spiritus sanctus. Genitus est enim a Patre Filius, et ideo alius est Pater, et alius est Filius; non tamen ante fuit Pater quam Filius, vel quam Spiritus sanctus. Coaeternae enim sibi sunt tres personae. Sed contra hoc dicit Arius haereticus, ut refert Ambrosius in primo libro De Trinitate: »Omne quod natum est principium habet; et ideo quia Filius est, principium habet et esse coepit.« Quod haereticorum ore sic dictum est. Nam ipse Arius presbyter et haereticus, [Col. 0431A] ut meminit B. Augustinus in sexto libro De Trinitate dixisse fertur: Si Filius est, natus est, et si natus est, erat tempus quando non erat Filius. Responsio Augustini catholici contra Arium haereticum: »Qui hoc dicit non intelligit etiam natum esse, Deo sempiternum esse, ut sit coaeternus Patri Filius, sicut splendor qui gignitur ab igne atque diffunditur coaevus est illi; et esset coaternus, si ignis esset aeternus.«

Item in eodem libro oppositio S. Augustini contra eumdem Arium haereticum: »Si Dei Filius,« inquit Augustinus, »virtus et sapientia Dei est, nec unquam fuit Deus sine virtute et sapientia; ergo coaeternus est Deo Patri Filius. Dicit autem Apostolus Christum esse Dei virtutem et Dei sapientiam. [Col. 0431B] Aut igitur non fuit quando non fuit Filius; aut aliquando Deus non habuit virtutem et sapientiam, quod dementis est dicere. Constat enim quia semper habuit Deus sapientiam; semper igitur habuit Filium.« Eidem [(74) 1Kb] quoque Arianicae quaestioni B. Ambrosius in hunc modum respondit, dicens: »Ego,« inquit, »Filium de Deo Patre confiteor: quod reliquum est impietatis horresco.« Iterum subjungens ait: »Scriptum est in Veteri Testamento (ut vel unum e pluribus dicam) ante me non fuit alius Deus, et post me non erit (Isa. XLIII). Quis hoc dicit? Pater an Filius? Si Filius ante me, inquit, non fuit alius Deus; si Pater post me, inquit, non erit: hic scilicet Filius priorem, ille scilicet Pater posteriorem non habet: invicem enim in se [Col. 0431C] et Pater in Filio, et Filius in Patre cognoscitur. Cum enim Patrem dixeris, ejus Filium designasti, quia nemo ipse sibi pater est. Cum Filium nominas, etiam Patrem fateris, quia nemo ipse sibi filius est. Itaque nec filius sine patre, nec pater potest esse sine filio. Semper est igitur Pater, semper est et Filius.«

[(75) 1Kb] Arii presbyteri haeretici haec fuit perfidia, ut legitur. Diversas in Trinitate substantias mentiendo asseruit, et Christum non verum Deum, sed creaturam esse dixit. Sed tamen miser desipuit, Joanne evangelista testante, qui de illius divinitate atque aeternitate sic ait: In principio erat Verbum, et Verbum erat apud Deum, et Deus erat Verbum. Hoc [Col. 0431D] erat in principio apud Deum. Omnia per ipsum facta sunt (Joan. I), id est omnis creatura. Neque dicit omnia, nisi quae facta sunt, id est omnem creaturam. Unde liquido apparet ipsum factum non esse per quem facta sunt omnia. Et si factus non est, creatura non est. Si autem creatura non est, ejusdem cum Patre substantiae est. Omnis enim substantia quae Deus non est, creatura est; et quae [Col. 0432A] creatura non est, Deus est. Sed si Filius non ejusdem substantiae est cum Patre, ergo facta substantia est. Et si facta substantia est, non omnia per ipsum facta sunt. Sed quia veraciter ipse facta substantia non est, cum Deo Patre unius substantiae est.

Ut ergo Arium haereticum qui Christum creaturam esse asseruit, in sua objectione mentitum fuisse comprobemus, ex ejusdem Dei et hominis Jesu Christi verbis testimonium sumamus. Ait enim discipulis suis: Euntes in mundum universum, praedicate Evangelium omni creaturae (Marc. XVI). Qui ergo universam creaturam dixit, nullam praetermisit. Erubescat igitur Arius presbyter in sua objectione, et resipiscat a sua praesumptione; quia si, [Col. 0432B] ut ipse mentitur, Christus creatura esset, sibi Evangelium praedicare mandaret, et [(76) 1Kb] apostolicae doctrinae subjectus esset. Non igitur Christus creatura est sed Creator, qui dicendo [(77) 1Kb] omni creaturae officium mandavit discipulis. Infelix itaque presbyter Arius in assertione sua mendax et perfidus, quia Christum verum Deum esse negavit, idcirco crepuit medius, et effusa sunt omnia viscera ejus (Act. I), cedidit in faciem prostratus; ea quibus Christum negaverat, foeda ora pollutus, dignam ab impietate sua poenam ab eodem Deo et homine Jesu Christo consecutus. Aperte cognoscitis, o Judaei, Arium presbyterum, ut supra dictum est, haereticae pravitatis lepram in capite gestasse, qui Christum publice blasphemans ejusdem substantiae [Col. 0432C] cum Deo Patre asseruit non fuisse. Hunc procul dubio et omnes supra dictos catholicae fidei adversarios sancta Ecclesia respuit, et quasi haereticae pravitatis lepra commaculatos a se longius repellit.

»Fuit praeterea quidam haereticus [(78) 1Kb] nomine Noctus [(79) 1Kb] , ut ait B. Isidorus, a quo Noctiani [(80) 1Kb] haeretici exorti sunt [(81) 1Kb] . Sabelliani etiam ab eodem Nocto [(82) 1Kb] haeretico pullulasse dicuntur, cujus discipulum perhibent fuisse Sabellium, ex cujus nomine maxime innotuerunt, unde et Sabelliani vocati sunt. Hi unam esse personam Patris et Filii et Spiritus sancti asserunt.« Sed evidenter Sabelliani in assertione sua mentiti sunt, qui Deum Patrem [Col. 0432D] et Filium et Spiritum sanctum unam esse personam dixerunt. Dicite, o infelices Sabelliani, et a luce veritatis alieni, si Deus una persona est, quare David propheta Spiritu sancto edoctus ait in Psalmo: Dixit Dominus Domino meo: Sede a dextris meis: donec ponam inimicos tuos scabellum pedum tuorum? (Psal. CIX). Dicite, quis est iste Dominus qui dixit Domino, sede a dextris meis? Procul dubio alius [Col. 0433A] est qui dixit, sede a dextris meis; et alius qui dixit, sede. Si ergo quod negare non potestis, alius alio dixit; profecto duo sunt Pater et Filius, et non unus. Duo, inquam, sunt in personis, et in essentia unum. Deus enim Pater Deum et hominem Jesum Christum Filium suum post triumphum victoriosissimae passionis et resurrectionis in dextera sua collocavit, et hoc est dicere sede a dextris meis.

Advertite, o insensati Sabelliani, quia si Deus una persona esset, nequaquam sibimetipsi, sede a dextris meis, dixisset. Sed quia alius est Pater in persona et alius Filius; alius scilicet Pater dixit Filio: Sede a dextris meis. Alius est, inquam, Pater in persona et alius Filius; sed in essentia Pater et Filius unus est Deus. Si vero praedictae auctoritati, [Col. 0433B] o Sabelliani, fidem accommodare non vultis, sed in vestra adhuc perfidia permanere disponitis, ad ea quae interrogavero volo, ut respondeatis. Si Deus una persona est, quis est ille cui dixit in psalmo: Tecum principium in die virtutis tuae in splendoribus sanctorum, ex utero ante Luciferum genui te? (Psal. CIX). Nunquid Deus ante luciferum, id est antequam aliqua creatura fieret, sibi ipsi loquebatur, aut seipsum gignere potuit? Nequaquam. Impossibile est enim quemquam seipsum gignere. Cui ergo dixit (antequam aliquam carnalem vel spiritualem faceret creaturam): Genui te? Dicite, o inimici veritatis Sabelliani, cui dixit Deus, genui te? Sed quia partim malitia, partim ignorantia respondere non potestis; Dei me gratia praeveniente, comitante [Col. 0433C] et subsequente, ego vobis aperiam hujus versiculi spiritalem intelligentiam. Vos igitur, o insipientes et perfidi Sabelliani, qui divinam essentiam unam asseritis esse personam, moneo, ut diligenter audiatis, et audita non oblivioni tradatis sed attentius animo recondatis, ut vario leprae colore deposito, id est haeretica pravitate depulsa, sacerdotum judicio sanctam Ecclesiam catholicam fideliter ingredi possitis.

Deus igitur omnipotens et aeternus coaeternum sibi et consubstantialem ante Luciferum, hoc est ante omnem creaturam, ex utero, id est ex sua intima et naturali essentia genuit Filium. Quid est ergo Deo Patri coaeterno sibi et consubstantiali Filio [Col. 0433D] dicere: Ex utero genui te, nisi eumdem coaeternum sibi Filium angelis et hominibus ex sua naturaliter essentia genuisse aperte demonstrare? Cum ergo in sua aeternitate Deus Pater coaeterno et coaequali sibi Filio, genui te, dixit; ex seipso naturaliter illum genuisse manifestavit.

Mentitos itaque vos, o insipientes et duro corde, ad suscipiendam catholicae fidei veritatem Sabelliani in vestra assertione cognoscite, dum verissimis auctoritatibus sibi concordantibus, Dei Filium ante omnia saecula ex Deo Patre naturaliter audiatis genitum esse. Hoc loco respondentes, o Sabelliani nos interrogatis, dicentes: Si Deus habet Filium [Col. 0434A] qualiter ut vos asseritis, ex seipso genuit eum? Iterum nos a vobis quaerimus, o haeretici, quomodo putetis a Deo Patre Filium esse generatum? Nobis certe impossibile est generationis illius scire secretum [(83) 1Kb] . Mens deficit, vox silet; non nostra tantum sed etiam angelorum. Supra potestates enim et supra angelos, supra cherubin et seraphin, et supra omnem sensum est tanta generatio, secundum quod scriptum est: Pax Christi quae exsuperat omnem sensum (Philipp. IV). Et si pax Christi supra omnem sensum est, sine dubio supra omnem sensum est illa generatio. Vos ergo, o insensati Sabelliani, manum ori vestro admovete, quia scrutari non licet superna mysteria. Licet scire quod natus sit, non licet discutere quomodo natus sit. Ineffabilis [Col. 0434B] est enim illa generatio, de qua Isaias ait: Generationem ejus quis enarrabit? (Isa. LIII). Generatio itaque Filii Dei a Patre, nec principium habet nec finem. Ipse Salvator noster Sapientia Dei Patris est. Sapientia vero splendor aeternae lucis est. Indubitanter igitur credite, o Sabelliani, Deum Patrem ante omnia saecula ex seipso Filium naturaliter genuisse, et per eum omnia quae in coelis et in terris sunt, creasse. Nam si Deus Pater Jesum Christum secundum divinitatem ex seipso ante omnia saecula naturaliter non genuisset, nequaquam illi jam baptizato Joanne Baptista et quibusdam aliis audientibus, emissa voce dixisset: Tu es Filius meus dilectus, in te complacui mihi (Luc III). Revera si naturaliter Filius ejus non esset, nullatenus illi coram [Col. 0434C] mortalibus, quod ejus Filius esset testimonium perhiberet. Et iterum, si ipse Deus et homo Jesus Christus secundum divinitatem ex Deo Patre ante omnia saecula naturaliter genitus non fuisset, nequaquam diceret: Sicut misit me Pater vivens, et ego vivo propter Patrem (Joan. VI). His verbis ipse Deus et homo Jesus Christus docuit vitam in se per viventem Patrem inesse. Et ut certos nos redderet quia non est a seipso, sed a Patre, ait: Sicut Pater habet vitam in semetipso, sic dedit et Filio vitam habere in semetipso (Joan. V). Generatur ergo vivens Filius a vivo Patre Deo. Natum igitur unigenitum Dei Patris confitemur, sed natum ante omnia saecula.

[Col. 0434D] [(84) 1Kb] Deus itaque Pater de sua naturali essentia genuit Filium Deum sibi coaequalem et coaeternum. Idem quoque Unigenitus Deus secundo natus est semel ex Patre, semel ex matre. Natus est enim de Patre Deus Verbum, natus est de matre Verbum caro factum. Unus igitur atque idem Dei Filius natus est ante saecula et natus in saeculo; et utraque nativitas unius est Filii Dei, divina scilicet et humana. De hoc etiam Joannes Damascenus ait: »Duas Christi nativitates veneramur: unam ex Deo Patre ante saecula, quae est super causam et rationem et tempus et naturam; et alteram quae in ultimis temporibus propter nos et secundum nos et [Col. 0435A] super nos. Propter nos, quia propter nostram salutem; secundum nos, quia natus est homo ex muliere, et tempore conceptionis, scilicet novem mensium; super nos, quia non ex semine viri.« In omnibus ergo, o insensati Sabelliani, sicut diximus, aequalis est Patri Filius, et est unius ejusdemque substantiae Quapropter etiam Spiritus sanctus a Patre Filioque procedens, in eadem unitate et Trinitate tertia est persona [(85) 1Kb] . Quod autem de utroque procedat, multis divinorum eloquiorum testimoniis comprobatur. Sic enim ait Apostolus: Misit Deus Spiritum Filii sui in corda nostra clamantem: Abba Pater (Galat. IV). Ecce hic dicitur Spiritus Filii. Et iterum: Qui autem Spiritum Christi non habet, hic non est ejus (Rom. VIII). Ipse [Col. 0435B] etiam Filius de Spiritu sancto dicit in Evangelio: Cum venerit Paracletus, quem ego mittam vobis a Patre, Spiritum veritatis qui a Patre procedit, ille testimonium perhibebit de me (Joan. XV). Patris autem Spiritus dictus est, ubi legitur: Si Spiritus ejus qui suscitavit Jesum a mortuis habitat in vobis, non in tenebris, sed in luce ambulatis (Rom. VIII). Ipse etiam Deus et homo Jesus Christus dicit: Non enim estis vos qui loquimini, sed Spiritus Patris vestri ipse loquitur in vobis (Matth. X). Et alibi: Paracletus autem Spiritus sanctus quem mittet Pater in nomine meo, ille vos docebit omnia, et suggeret vobis omnia quaecunque dixero vobis (Joan. XIV). His et aliis pluribus auctoritatibus, o Sabelliani, [Col. 0435C] aperte ostenditur quod Spiritus sanctus a Patre et Filio procedit. Mentitos igitur vos in vestra assertione fuisse cognoscite, qui divinam essentiam unam tantum personam dicitis esse. Nam et in hoc quod Deum omnipotentem qui revera omnium angelorum omniumque fidelium est caput publice blasphematis; lepram, hoc est maculam haereticae pravitatis in capite gestatis, quam nisi humiliter poenitendo, et judicio sacerdotum bonis operibus digne satisfaciendo purgaveritis et sanitatis colorem, scilicet catholicae fidei rectam confessionem ostenderitis, nihilominus de coetu justorum peribitis.

Macedoniani etiam [(86) 1Kb] haeretici, ut ait B. Isidorus, Macedonio Constantinopolitano episcopo [Col. 0435D] dicti sunt negantes Deum esse Spiritum sanctum. Perverse utique Macedonius ejusque discipuli de Deo senserunt, dum Spiritum sanctum qui in divina essentia tertia est persona, Deum esse negaverunt. Ne ergo sub silentio abscondi videamur, et de taciturnitate nostra gravius judicemur, ad falsam illorum assertionem convincendam et catholicae Ecclesiae fidem corroborandam sanctarum Scripturarum testimonia, quod veraciter Spiritus sanctus Deus sit, in medium proferamus [(87) 1Kb] . Ut ergo divinae unitatis ac Trinitatis veritas apertius demonstretur, [Col. 0436A] atque haereticorum perfidia evidentius superetur, Veteris et Novi Testamenti auctoritates eis proponamus. Ait enim Moyses: Audi Israel, Dominus Deus tuus, Deus unus est (Deut. VI). Item: Ego sum Dominus Deus tuus (Exod. XX). Personarum quoque pluralitatem et naturae unitatem simul ostendit in Genesi, dicens: Faciamus hominem ad imaginem et similitudinem nostram (Gen. I). Dicens enim faciamus et nostram, pluralitatem personarum ostendit. Dicens vero imaginem, unitatem essentiae demonstravit. Ut enim dicit B. Augustinus in libro De fide ad Petrum: Si in illa natura Patris et Filii et Spiritus sancti una esset persona tantum, non diceretur faciamus hominem ad imaginem et similitudinem nostram. Cum enim dicit ad imaginem, ostendit [Col. 0436B] unam essentiae naturam, ad cujus imaginem homo fieret. Cum vero dicit nostram, ostendit eumdem Deum non unam, sed tres esse personas.«

Ille etiam maximus prophetarum et regum David, qui suam caeteris praefert intelligentiam, dicens: Super senes intellexi (Psal. CXVIII); ejusdem divinae naturae unitatem et aeternitatem simul ostendens, ait, ex persona ipsius omnipotentis Dei: Israel, si me audieris, non erit in te Deus recens, neque adorabis Deum alienum (Psal. LXXX). Aliud horum, ut dicit B. Ambrosius in primo libro De Trinitate, significat aeternitatem, aliud unitatem substantiae indifferens [(88) 1Kb] , ut neque posteriorem Patrem, nec alterius divinitatis Filium vel Spiritum sanctum [Col. 0436C] esse credamus. Nam si Patre posterior est Filius vel Spiritus sanctus, recens est; et si unius non est divinitatis, alienus est. Sed quia nec posterior est Filius, quia recens non est; neque alienus, quia ex Patre natus est; neque Spiritus sanctus recens est neque alienus, quia a Patre et Filio aeternaliter procedit, Macedonius omnesque illius discipuli sibi caveant, qui Spiritum sanctum Deum esse negant, ne pro tanti sacrilegii blasphemia aeternae damnationis periculum incurrant. Qui enim verbum contra Spiritum sanctum dicit, sacrilegium incurrit et nec in praesenti saeculo nec in futuro veniam consequi poterit (Matth. XII), nisi illum, scilicet cum Deo Patre et Filio unum et verum Deum esse indubitanter crediderit.

[Col. 0436D] Ut amplius, o Macedoniani, de Spiritu sancto, quod cum Deo Patre et Filio unus et verus Deus sit, non dubitetis, quam verissimum de illo David propheta testimonium proferat, moneo ut diligenter audiatis. Verbo Domini, inquit, coeli firmati sunt, et Spiritu oris ejus omnis virtus eorum (Psal. XXXII). Quid lucidius, quidve apertius, quod Spiritus sanctus qui ex ore Dei Patris procedit, verus Deus sit, audire vultis? Quasi diceret: Deus Pater per coaeternum sibi Verbum, id est per coaequalem sibi Filium coelos, id est apostolos eorumque successores, [Col. 0437A] scilicet sanctae Ecclesiae doctores praedicatione evangelica et operatione virtutum confirmavit; et Spiritu oris sui, videlicet qui ab eo aeternaliter procedit, illos ne adversa pertimescerent, et ne impiorum minas expavescerent corroboravit. Indubitanter igitur credere debetis, o Macedoniani, Spiritum oris Dei non creaturam, sed veraciter esse Deum, qui revera est omnis virtus coelorum. Non enim est aliud ipse, et aliud Spiritus oris ejus; sed quidquid in eo est, Deus est. Nam, ut ait B. Augustinus in septimo libro De Trinitate: »Non est aliud illi esse magnum et aliud esse Deum. Ita etiam potentia Dei Deus est, et voluntas Dei Deus est; pulchritudo Dei Deus est, aeternitas Dei Deus ipse est. Ita ergo et Spiritus Dei Deus est. In Deo enim [Col. 0437B] summa simplicitas est, et ideo non est aliud ipse, et aliud quod in eo est.« Mentitos itaque vos, o Macedoniani haeretici, in vestra assertione esse cognoscite, qui usque nunc eumdem Spiritum sanctum Deo Patri Filioque coaeternum negatis Deum esse. Revera non creatura, ut vos mentimini, sed naturaliter ex Deo Patre et Filio procedens verus Deus est, quia non circumscriptus ut creatura, sed sicut Deus ubique totus est, quod proprie divinitatis est. Cum omnis creatura certis naturae suae sit circumscripta liminibus, vos, o insipientes haeretici, quomodo non erubescitis creaturam appellare Spiritum sanctum, qui non habet circumscriptam determinatamque virtutem, qui et in omnibus [Col. 0437C] et ubique semper est, quod utique divinitatis et dominationis proprium est? Quia igitur naturaliter semper est in Deo, cum illo etiam ubique est qui dicit coelum et terram ego impleo (Jer. XXIII).

Ut ergo ea quae diximus, o haeretici, vera esse non dubitetis, et vos in vestra assertione victos esse cognoscatis; qui de eodem Spiritu sancto propheta dicit moneo ut solerter audiatis. Spiritus Domini fecit me, et spiraculum Omnipotentis vivificavit me (Job XXXIII). Patris utique et Filii et Spiritus sancti opera inseparabilia sunt. Si igitur cum Deo Patre et Filio Spiritus sanctus hominem facere et inspirare potest, non creatura sed Creator credendus est. Creator itaque est Spiritus sanctus, [Col. 0437D] sicut Pater et Filius; ideoque non creatura, sed cum eodem Patre et Spiritu sancto unus est Deus. Spiritus sanctus Patris et Filii est, et inde unum sunt Pater et Filius, quia nihil habet Pater, quod non habeat Filius. Quod etiam Spiritus sanctus non creatura, ut vos plane mentimini, o haeretici, sed natura Deus est, liber Genesis ostendit, ubi ait: Tenebrae, inquit, erant super faciem abyssi; et Spiritus Domini ferebatur super aquas (Gen. I). In hoc liquido apparet, quia non creatura sed natura Deus erat; quod super aquas ferri poterat, et mundi jam designatam materiam regebat. Recte quippe Spiritus sanctus jam in ipso mundi exordio informi [Col. 0438A] materiae praeerat, videlicet ut eam informaret et ordinaret, atque in diversas formas distingueret. Quod etiam Spiritus sanctus a Patre et Filio procedens veraciter Deus sit, et quod ubique praesens sit, David rex et propheta ostendit, qui omnipotentiam Dei considerans et suam infirmitatem intelligens ait: Domine, quo ibo a Spiritu tuo? Et quo a facie tua fugiam? (Psal. CXXXVIII.) Quod subsequenter exponens, dicit: Si ascendero in coelum, tu illic es; si descendero in infernum ades (ibid.). Recte quippe David propheta de sancti Spiritus potentia sensit, qui se illius praesentiam effugere non posse dixit. Deum utique illum esse credidit, ideoque praesentem eum ubique esse non dubitavit. Nisi enim illum veraciter cum Deo ex quo procedit, [Col. 0438B] unum Deum esse crederet, nequaquam eum ubique adesse diceret. Huic simile est, quod ipse patriarcha David ejusdem sancti Spiritus ex Deo procedentis virtutem perpendens, alibi ait: Non est qui se abscondat a calore ejus (Psal. XVIII), scilicet a cognitione ejusdem Spiritus sancti omnia cognoscentis, et non solum cogitationes hominum, verum etiam profunda Dei scrutantis. Non est ergo Spiritus sanctus creatura sed Creator qui non solum cogitationes hominum, sed etiam profunda Dei scrutatur (I Cor. II). De quo etiam in libro Sapientiae legitur: Spiritus sanctus disciplinae effugiet fictum, et abstinet se a cogitationibus, quae sunt sine intellectu (Sap. I). Et iterum: Benignus est enim Spiritus [Col. 0438C] sanctus, et liberabit [(89) 1Kb] maledictum a labiis suis (ibid.). Revera summe benignus est Spiritus sanctus, quia ipse est Patris et Filii amor coaeternus, et in ipso constat remissio peccatorum cunctis fidelibus [(90) 1Kb] . Spiritus ergo sanctus dilectio est sive amor Patris et Filii, quo scilicet Pater diligit Filium, et Filius Patrem. Quod autem Spiritus sanctus veraciter Deus sit, et quod Deo Patri et Filio aequalis sit, B. Augustinus insinuat, dicens: »In omnibus est aequalis Patri Filius, et est unius ejusdemque substantiae. Quapropter etiam Spiritus sanctus in eadem unitate et aequalitate consistit, quia videlicet est unitas, et sanctitas, et charitas amborum, qua uterque conjungitur, qua genitus a gignente diligitur, genitoremque suum diligit. ambo [Col. 0438D] servantes unitatem Spiritus in vinculo pacis (Ephes. IV). Ut ergo Spiritum sanctum a Patre et Filio procedentem, o Macedoniani, verum Deum esse credatis, et jam amplius de illius divinitate non dubitetis; quid de illius magnitudine quam cum Deo Patre et Filio communem habet, liber Sapientiae dicat, moneo ut libenter audiatis: Spiritus Domini replevit orbem terrarum; et hoc quod continet omnia, scientiam habet vocis (Sap. I). Si ergo sua virtute et operatione orbem terrarum replevit Spiritus sanctus, procul dubio non est creatura, ut vos mentimini, sed cum Patre et Filio a quibus procedit, naturaliter unus et verus Deus. Nam et in hoc [Col. 0439A] quod cum Deo Patre et Filio omnia continet et gubernat, se cum eodem Patre et Filio Creatorem esse apertissime demonstrat. In hoc etiam quod liber Sapientiae eumdem Spiritum sanctum scientiam vocis habere dicit, manifeste ipsum esse ostendit, de quo Deus et homo Jesus Christus Nicodemo principi Judaeorum ait: Spiritus ubi vult spirat, et vocem ejus audis; sed non scis unde veniat, aut quo vadat (Joan. III). Ipse quippe voluntate Patris et Filii a quibus procedit, quibus vult charismatum dona infundit, et quos vult spiritaliter eloquentes facit.

Ecce quomodo conveniunt sibi, quod Spiritus sanctus verus Deus sit, testimonia veritatis; ecce quam evidenter vestram convincunt falsam assertionem, [Col. 0439B] o Macedoniani, qui illum verum Deum esse negatis. Veteris et Novi Testamenti idonei testes veraciter concordant, et vestram abominabilem sectam omnino condemnant. Vestra igitur mendax perfidia jam victa deficiat et mens vestra Patrem et Filium et Spiritum sanctum unum et verum Deum esse indubitanter credat. Tandem moneo vos ut fetidae leprae maculas, hoc est haereticae pravitatis horribiles blasphemias sanctae Ecclesiae sacerdotibus humiliter ostendatis, eorumque judicio illas salubriter deponatis, et verae salutis colorem, id est veram Ecclesiae catholicae doctrinam illorum magisterio devota mente suscipiatis, ut deinceps a pravis operibus recedendo, et dignos [Col. 0439C] poenitentiae fructus faciendo, cum ejusdem sanctae Ecclesiae filiis ad aeternae felicitatis gaudia pertingere possitis. Amen.

Quid etiam B. Isidorus de Anthropomorphitis [(91) 1Kb] haereticis dicat, audiamus. Anthropomorphitae dicti pro eo quod simplicitate rustica Deum habere humana membra, quae in divinis libris scripta sunt arbitrentur. Anthropos enim Graece Latine homo interpretatur. Anthropomorphitae ergo Deum putant habere humana membra, ignorantes vocem Domini qui super puteum Samariae sedens et mulieri Samaritanae loquens, ait: Spiritus est Deus; et eos qui adorant eum in spiritu et veritate oportet adorare (Joan. IV).

Vos itaque convenio et obtestor, o anthropomorphitae [Col. 0439D] haeretici, ut Deum amplius humana membra habere non credatis, sicut nunc usque credidistis. Revera simplices et idiotae estis, qui Deum sicut hominem lineamenta membrorum habere creditis. Suscepit quidem Dei Filius de Virgine matre nostrae fragilitatis et mortalitatis membra secundum quam per crucem mundum redemit, mortuus est, et resurrexit, et ad dexteram Dei Patris a quo exierat ascendit; sed tamen divina essentia secundum quod Deus est, non est credenda, ut vos putatis, habere humana membra. Non est igitur sententia [Col. 0440A] tam stulte praecipitanda, ut divinam essentiam dicamus habere humana membra [(92) 1Kb] . Intelligere interea opus est quasdam passiones, quas de affectione humana ducit Scriptura ad Deum, ut juxta se incommutabilis sit credendus, et tamen pro causarum affectibus; ut facilius intelligantur nostrae locutionis et mutabilitatis genera, mutabilis appelletur. Non ergo secundum essentiam, sed secundum similitudinem species ducuntur ad Deum; neque pro substantiae proprietate sed efficientiis causarum. Unde et creditur Deum nunquam hominibus visibiliter apparuisse nisi per assumptam creaturarum speciem. Falluntur quidam stulti, qui, dum legunt ad imaginem Dei factum esse hominem, arbitrantur Deum esse corporeum, dum non caro quod est [Col. 0440B] corpus, sed anima quae est Spiritus Dei imaginem habeat. Non ergo esse corporis formam in Deum [(93) 1Kb] , quia hominem ad imaginem suam fecit, quia mentem non carnem ad similitudinem suam creavit.

Haec est responsio vestra, o anthropomorphitae haeretici, simul et objectio. Quid mali agimus, si Deum humana membra habere credimus, cum hoc ipsum in pluribus sanctarum Scripturarum locis scriptum inveniamus? Sic enim David propheta Deum exorans, ait: Illumina faciem tuam super servum tuum (Psal. CXVIII). Sic etiam alibi legitur: Aperi oculos tuos et vide tribulationem nostram (Dan. IX), Et B. Job: Manus tuae, Domine, fecerunt me, [Col. 0440C] et plasmaverunt me (Job. X). Unde etiam ipse omnipotens Deus ait: Coelum mihi sedes est, terra autem scabellum pedum meorum (Isai. LXVI). Quid ergo mali credimus si Deum humana membra habere credimus, cum hoc ipsum certis Scripturarum documentis teneamus?

Ad haec nos, o haeretici, vobis e diverso dicimus, quod indubitanter de Deo male sentitis, qui illum humana membra habere creditis, cum etiam sanctarum Scripturarum testimonia, quae de ipsius membris ad vestram defensionem in medium profertis, non corporaliter nec ad litteram ut in superficie sonant, sed spiritaliter intelligere deberetis. Quare? [(94) 1Kb] Quia videlicet plerumque de corporibus humanis ad Deum sumuntur qualitatum species, [Col. 0440D] quae tamen in Deo non sunt, quia in sua propria natura incorporeus est et incircumscriptus, et pro efficientiis causarum in ipso rerum species describuntur; ut quia omnia videt, dicatur oculus; et propterea quod audit omnia, dicatur auris; pro eo autem quod avertitur, ambulare dicitur; pro eo quod exspectat, stare videtur; sic et in caeteris horum similibus ab humanis mentibus vel corporibus trahitur similitudo ad Deum. Cogitate ergo, o haeretici, quale corpus habeat Veritas; et dum invenire non potueritis, hoc est Deus.

[Col. 0441A] Audite ergo, o simplices et idiotae haeretici, qualiter Dei membra intelligere debeatis, quae in sanctis Scripturis legitis. [(95) 1Kb] Facies Dei in Scripturis sacris, non caro, sed divina cognitio intelligitur, eadem ratione quia per faciem conspectam quisque cognoscitur. Hoc enim in oratione dicimus Deo: Ostende [(96) 2Kb] nobis, Domine, faciem tuam. Ac si dicatur: Da nobis cognitionem tuam. Os Dei Patris Unigenitus ejus est. Nam sicut pro verbis quae per linguam fiunt, saepe dicimus illam et illam linguam; ita et pro Dei verbo os ponitur, quia mos est ut ore verba formentur. Unigenitus autem Dei Patris ideo Verbum dicitur, quia per eum Deus Pater omnia condidit sive jussit. Bene quippe os pro verbo ponitur, sicut linguam pro verbis, sicut manus pro [Col. 0441B] litteris [(97) 1Kb] Lingua Dei mystice Spiritum sanctum significat, per quem Deus Pater secretum suum prophetis et sanctis hominibus manifestat. Unde: Lingua mea calamus scribae velociter scribentis (Psal. XLIV). Lingua pro verbo, calamus pro scripto; causam videlicet posuit pro effectu. Tanquam si dice et: Verbum meum non est transitorium, sed est calamus scribae, id est comparabile verbo scripto et permanenti. Scribae dico velociter scribentis, id est sine mora scribentis, et multa comprehendentis. Sunt enim quidam Scribae, qui in uno puncto vel una linea totam orationem comprehendunt. Cui volocitati verbum Patris comparatur quodammodo, quia nihil est velocius, quam simul omnia dixisse. Unde est illud: Semel locutus est Deus (Psal. LXI), [Col. 0441C] et caetera.

Labia Dei in scripturis Testamenti consonantia intelliguntur de quibus dicitur: Sapientia [(98) 1Kb] in labiis ejus, et in judicio non erravit os ejus (Prov. XVI). De cujus labiis etiam Salomon recte ait in Canticis: Labia illius lilia distillantia myrham primam (Cant. V). [(99) 1Kb] Quid enim per labia Dei et hominis Jesu Christi nisi sanctae Ecclesiae praedicatores intelligimus, qui dum mortes martyrum praedicant, quasi myrrham mortificandis corporibus ad condimentum salutis distillant? Quae myrrha bene prima esse dicitur, quia nullus sic mortificatur, sicut ille qui pro Christo martyrio finitur. Primam enim dixit non pro tempore sed pro dignitate. Quid [Col. 0441D] est quod labia Dei et Virginis Filii lilia esse dicimus, nisi quia illi per quos ipse loquitur, necesse est ut mundi sint, et per eos bonus odor aspergatur? De quibus erat apostolus Paulus, qui dicebat: [Col. 0442A] Bonus odor sumus Deo in omni loco in his qui pereunt, et in his qui salvi fiunt (II Cor. II).

Imago Dei Patris est Unigenitus Filius ejus. Aliter namque imago Dei Patris in Filio suo est, quem non aliunde sed ex semetipso est, hoc est ex sua substantia sibi per omnia similem et aequalem genuit, et aliter hominis anima quam non ex se, id est ex sua substantia, ut quidam haeretici opinati sunt, genuit, sed ex nihilo creavit. Sicut etiam aliter imago cujuslibet regis in filio suo quem ex semetipso sibi similem genuit, id est homo hominem; aliter vero in annulo ejus sive in cera imago ejus est impressa, quae non quod ipse sicut filius qui naturaliter hoc est quod Pater. Substantia enim vel essentia Latine, usia dicitur Graece, homo dicitur [Col. 0442B] unum. Utrumque igitur conjunctum sonat una substantia: hoc enim vocatur homousion, quod est: Ego et Pater unum sumus (Joan. X), hoc est ejusdem cum Patre substantiae. Homousion similis substantiae; quia aequalis Deus talis est et imago ejus. Invisibilis Deus, invisibilis est et imago ejus.

Brachia Dei Patris Filius ejus et Spiritus sanctus intelliguntur, sicut ipse Deus Pater in Isaia testatur, dicens: Brachia mea populos judicabunt (Isai. LI). Brachium autem Dei Patris singulariter Filius ejus accipitur de quo Jeremias ad ipsum hujusmodi loquitur: Domine Deus, qui eduxisti populum tuum de terra Aegypti in manu forti et brachio extento (Jer. XXXII). Ipsum etiam Dei Filium Isaias propheta Spiritu sancto edoctus ad redemptionem [Col. 0442C] mundi venturum intelligens ejusque fortitudinem considerans, ait: Ecce Dominus in fortitudine veniet, et brachium ejus dominabitur (Isai. XL). Et iterum: Paravit Dominus brachium sanctum suum in oculis omnium gentium (Isai. LII). Recte ergo Dominus noster Jesus Christus brachium Dei Patris dicitur, quia ab ipso omnia continentur.

Dicitur etiam Dei Filius dextera Dei Patris, sed propter effectum operis totius creaturae, quae per ipsum formata est. Dextera ergo Dei Unigenitus ejus est, unde ex persona hominis assumpti dicitur: Dextera Domini fecit virtutem, dextera Domini exaltavit me (Psal. CXVII). Aliter: Dextera Dei gloriam Patris et aeternitatem significat. Unde ex persona [Col. 0442D] Patris ad Filium dicitur: Sede a dextris meis (Psal. CIX). Dicitur etiam dextera Dei omnis electa creatura in coelo et in terra, sicut et per sinistram ejus intelligitur omnis reproba creatura, [Col. 0443A] id est daemones et omnes impii, qui ad laevam ponendi, et aeterna supplicia sunt passuri. Quod ipsa omnipotentis Dei dextera electam creaturam semper adjuvet, et ad meliorem statum promoveat, Psalmista testatur, qui ait: Non enim in gladio suo, id est in sua virtute electi possederunt vel possessuri sunt terram viventium, et brachium eorum, id est illorum fortitudo a damnatione perpetua non salvabit eos: sed dextera tua, et brachium tuum, et illuminatio vultus tui liberavit eos, quoniam complacuisti in eis (Psal. XLIII). Quod etiam Dei Patris dextera reprobos conterat, reprimat et a societate electorum longius repellat, Israelitica plebs sanctae Ecclesiae typum tenens, et in transitu maris Rubri Deum laudans aperte insinuabat, dicens: Dextera [Col. 0443B] tua, Domine, magnificata in fortitudine; dextera tua, Domine, percussit inimicum, et in multitudine gloriae tuae deposuisti adversarios meos (Exod. XV).

Manus Dei Patris Filius ejus accipitur pro eo quod per ipsum facta sunt omnia. Unde ex persona Dei Patris Isaias ait: Omnia haec manus mea fecit (Isai. LXVI). Unde Moyses ait: In principio, hoc est, in Filio creavit Deus coelum et terram (Gen. I). Et Joannes evangelista: Omnia per ipsum facta sunt, et sine ipso factum est nihil (Joan. I) Aliter manus Dei ejus potestas intelligitur, sicut ipse per Jeremiam ait: Sicut lutum in manu figuli, sic vos in manu mea, domus Israel (Jer. XVIII). Hanc procul dubio Dei potestatem David propheta considerabat, cum dicebat: Si sumpsero pennas meas diluculo, et [Col. 0443C] habitavero in extremis maris: etenim illuc manus tua deducet me, et tenebit me dextera tua (Psal. CXXXVIII). Item manus Domini flagellum accipitur, de cujus percussione in Sophonia sic legitur. Extendam manum meam super Judam et super habitantes Israel, et disperdam de loco hoc reliquias Baal (Sophon. I). Quod etiam manus Domini flagellum significet, beatus Job testatur, dicens: Manus Domini tetigit me (Job X).

Digitus Dei Spiritus sanctus accipitur, a quo lex in duabus tabulis lapideis scripta narratur (Exod. XXXI). Ipse enim scripsit, qui scribenda dictavit, scilicet sanctus Spiritus. De quo in Evangelio Deus et homo Jesus Christus sic ait: Si ego in digito Dei [Col. 0443D] ejicio daemonia, filii [(100) 1Kb] vestri in quo ejiciunt? (Luc. XI.) Quod alius evangelista aperte declarans, ait: Si ego in Spiritu Dei ejicio daemonia, profecto pervenit in vos regnum Dei (Matth. XII). Sicut enim digitus cum manu et brachio, manus vero et brachium cum corpore unum sunt in natura; ita Pater et Filius et Spiritus sanctus tres quidem personae sunt, una autem essentia divinitatis. Digiti Dei pluraliter intelliguntur sancti prophetae, per quos sanctus Spiritus in libro legis ac prophetarum sua inspiratione describitur. De quibus eidem omnipotenti Deo figurate dicitur: Videbo coelos tuos, opera digitorum tuorum (Psal. VIII). Unde et in Genesi mystice sic [Col. 0444A] legitur: Fecit Deus firmamentum coelum (Gen. I), scilicet sanctam Scripturam. Per coelos ergo omnes libros sacrae legis ac prophetarum, per digitos vero sanctos, ut dictum est, prophetas mystice insinuavit.

Cor Dei Patris arcanum sapientiae ejus mystice insinuat, ex quo Verbum suum, id est Filium suum sine initio genuit, ipso dicente: Eructavit cor meum Verbum bonum (Psal. XLIV), etc. Alas habere dicitur Deus pro eo quod more avis electos suos tanquam pullos sub se colligit fovet, ab insidiis diaboli et malorum hominum protegit. Quod Psalmista precatur, dicens: Domine, a resistentibus dexterae tuae custodi me, ut pupillam oculi. Sub umbra alarum tuarum protege me; a facie impiorum qui me afflixerunt [Col. 0444B] (Psal. XVI). Scapulas habere dicitur Deus, pro eo quod infirma membra Eeclesiae quasi in scapulis suis portet, sicut in psalmo legitur: Scapulis suis obumbravit tibi, et sub pennis ejus sperabis (Psal. XC).

Venter Dei intima ac secreta nativitas Filii ejus accipitur. Unde ex persona Patris per Psalmistam Filio dicitur: In splendoribus sanctorum ex utero ante Luciferum genui te (Psal. CIX). Aliter venter Dei incomprehensibilia judicia ejus quae rimari nequeunt mystice insinuat. De quo ipse Dominus beatum Job quasi sub quadam interrogatione increpans, ait: Dic mihi si nosti quis est pluviae pater? vel quis genuit stillas roris? de cujus utero egressa est glacies? et gelu de coelo quis genuit? (Job. XXXVIII.) Dicitur [Col. 0444C] etiam Dei Filius Patris virtus pro eo quod omnem potestatem Patris in semeptisum habeat, et omnem coeli terraeque creaturam gubernat, contineat ac regat.

Vocatur etiam sapientia pro eo quod ipse revelet mysteria scientiae et arcana sapientiae. Sed tamen cum sit Pater et Filius et Spiritus sanctus sapientia, et virtus, et lumen, et lux; proprie tamen his nominibus Filius nuncupatur. Splendor etiam appellatur propter quod manifestat lumen scilicet Deum Patrem. Lux quia ad veritatem contemplandam cordis oculos reserat.

Posteriora Filii Dei Incarnatio ejus accipitur, de qua posteriori parte ipse Dei Filius in monte Sinai [Col. 0444D] ad Moysen per angelum ait: Posteriora mea videbis; faciem meam videre non poteris (Exod. XXXIII). Istam promissionem credimus tunc fuisse completam, quando discipuli in medio Moysi et Eliae ipsum Deum et hominem Jesum Christum in monte Tabor viderunt transfiguratum (Matth. XVII). Vidit ergo Moyses prosteriora Christi; vidit scilicet ea quae in posterioribus et novissimis diebus facta sunt.

Pedes Dei stabilimentum virtutis ejus est, eo quod ipse ubique praesens sit eique universa subjecta sint. Unde ipse per Isaiam dicit: Coelum mihi sedes est, terra autem scabellum pedum meorum (Isai. LXVI). Pedes Filii Dei Incarnatio illius accipitur quae divinitati [Col. 0445A] subjecta est. Sicut enim per caput divinitas, sic per pedes humanitas ejus exprimitur, sicut de illo in Exodo figurare legitur. Viderunt, inquit, Dominum Deum Israel Moyses et Aaron, Nadab et Abiu, et septuaginta de senioribus populi; et sub pedibus ejus quasi lapis sapphiri et quasi coelum cum serenum est (Exod. XXIV). Sicut autem per lapidem sapphirinum coelestes creaturas vel sanctos angelos, ita per coelum serenum sanctam Ecclesiam ex electis hominibus assumptam figuraliter demonstrare voluit; super quas duas creaturas homo a Verbo assumptus eique conjunctus cum eo in perpetuum regnat. De quo Psalmista exsultans nimiumque congratulans Deo Patri loquitur, dicens: Omnia subjecisti sub pedibus ejus oves et boves universas insuper [Col. 0445B] et pecora campi (Psal. VIII). Aliter autem pedibus Jesu Christi sancti apostoli caeterique doctores Ecclesiae significati sunt, de quibus in Deuteronomio scriptum est: Qui appropinquant pedibus ejus, accipient de doctrina illius (Deut. XXXIII).

Vestimentum Filii Dei aliquando caro ejus quae a divinitate assumpta est, in divinis libris figuraliter accipitur. De quo indumento carnis Isaias ait: Quis est iste qui venit de Edom, tinctis vestibus de Bosra? (Isai. LXIII.) Et iterum: Quare rubrum est indumentum tuum et vestimenta tua sicut calcantium in torculari? (ibid.). Rursus vestimentum ejus sancta Ecclesia dicitur quae per fidem et dilectionem ei conjuncta est. Unde in psalmo canitur: Dominus regnavit, decorem indutus est; indutus est Dominus fortitudinem [Col. 0445C] et praecinxit se (Psal. XCII). In alio etiam psalmo Propheta eidem Deo et homini Jesu Christo exsultans, sic ait: Confessionem et decorem induisti; amictus lumine sicut vestimento (Psal. CIII).

Pallium Christi jam dicta Ecclesia intelligitur [(1) 1Kb] . De quo in Genesi Jacob filium suum Judam benedicens figurate, ait: Lavabit in vino stolam suam (Gen. XLIX), id est carnem suam in sanguine passionis suae sive sanctam Ecclesiam in vino illo qui pro multis effunditur in remissionem peccatorum. Sequitur, et in sanguine uvae pallium suum. Pallium Christi gentes sunt quas corpori suo perpetua charitate copulavit, sicut de ipso propheta ait: Vivo ego dicit Dominus, nisi homines induam sicut vestimentum [Col. 0445D] (Isai. XLIX). Quod ipse Deus et homo Jesus Christus per mysterium Incarnationis gentes sibi copulaturus erat, Isaias propheta spiritalibus intuens oculis eidem Jesu Christo sanctae Ecclesiae sponso gratulabundus ait [(2) 1Kb] : Omnibus his velut ornamento vestieris. Hos quippe sanctae Ecclesiae populos Dei et Virginis Filius sanguine uvae mandavit; sanguine videlicet sui corporis a peccatis purgavit, quando sicut botrus ligno crucis pro mundi redemptione pependit.

[(3) 1Kb] Calceamentum Domini mystice Incarnationem ejus significat, quam ex mortalitate humani generis assumpsit: de quo in psalmo ipse ait: In Idumaeam [Col. 0446A] extendam calceamentum meum (Psal. CVII): id est in plebem gentium manifestabo Incarnationem meam, et sic mihi subditi erunt alienigenae. Quid ergo per Idumaeam nisi gentilitas; et quid per calceamentum nisi assumpta mortalitas designatur? In Idumaeam ergo Dominus calceamentum suum extendere se asserit; quia, dum per carnem gentibus innotuit, quasi calceata ad nos divinitas venit. Quis namque nesciat ex mortuis animalibus fiunt? [(4) 1Kb] In carne ergo Dominus veniens quasi calceatus apparuit, qui in divinitate sua morticina nostrae corruptionis assumpsit. Pedes itaque Domini aliquando significant stabilitatem aeternitatis, aliquando humanitatem per quam venit ad nos cognitio divinitatis, aliquando praedicatores sanctos, de quibus scriptum est: [Col. 0446B] Quam speciosi pedes evangelizantium pacem et evangelizantium bona (Isai. LII).

Gressus Dei adventus Filii Dei in mundum et regressus ejus ad Patrem intelliguntur de quibus Propheta in psalmo eidem Filio Dei sic loquitur: Viderunt ingressus tuos, Deus, ingressus Dei mei, regis mei qui est in sancto (Psal. LXVII). De coelo venit in uterum Virginis, de utero Virginis natus positus est in praesepio. Postquam autem omnia implevit pro quibus a Patre missus venerat, appensus est in ligno crucis; de cruce depositus secundum corpus sepultus est, secundum animam ad inferna descendit, tertia die per potentiam divinitatis carnem suam de sepulcro suscitavit, et post diem resurrectionis quadragesimum, videntibus apostolis, ascendit in [Col. 0446C] coelum (Act. I), et sedet ad dexteram Patris in ejus gloria. Amen. Illi sunt gressus Filii Dei, iste ascensus et descensus ejus qui frequenter in sacris Scripturis leguntur.

Ascensus Dei dicitur, cum Filius carnem ex nobis sumptam in coelum velut captivam reportavit, sicut de illo Psalmista ait: Ascendens in altum captivam duxit captivitatem (Ephes. IV); quia scilicet naturam humani generis quae a diabolo in mundo tenebatur captiva, secum eam in coelum ubi nunquam antea fuerat, tanquam captivam id est captam sublevavit. Ascendens in altum captivam duxit captivitatem; quia videlicet corruptionem nostram virtute suae incorruptionis absorbuit. Dedit vero dona hominibus, [Col. 0446D] quia misso desuper Spiritu sancto, alii sermonem scientiae, alii sermonem sapientiae, alii gratiam curationum, alii genera linguarum, alil interpretationem sermonum tribuit (I Cor. XII). Dona ergo dedit hominibus, dum per sancti Spiritus gratiam eorum in mundo vitam exercuit.

Abscondere faciem suam dicitur Deus, cum, quibusdam eorum exigentibus culpis, cognitionem suam abscondit, sicut in populo Judaeorum nunc impletum videmus; quia negantes Filium Dei scientiam Dei perdiderunt, ut similes sint gentibus quae Deum non noverunt. De quibus ipse Deus et homo Jesus Christus per Jeremiam prophetam juste conqueritur, [Col. 0447A] dicens: Negaverunt me et dixerunt: Non est ipse (Jer. V). Sed quid de illis Dominus dicat, qui eum negaverunt audiamus: Derelinquam populum meum et recedam ab eo (ibid.). Quibus etiam per Isaiam prophetam, eorum exigentibus culpis, sic ait: Cum multiplicaveritis orationem, non exaudiam; et cum extenderitis manus vestras, avertam oculos meos a vobis (Isai. I). Et alibi: Abscondam faciem meam ab eis, et considerabo novissima eorum (Deut. XXXII). Dicitur itaque Deus, ut supra dictum est, quibusdam hominibus exigentibus eorum culpis faciem suam abscondere, eis videlicet cognitionem suam non dare.

Dicitur etiam Deus faciem suam ostendere, cum respectu gratiae suae, quibus vult scilicet sanctis et [Col. 0447B] electis suis seipsum in corda ipsorum occulta inspiratione insinuat, et ad diligendum se amorem suum infundit. Quod David suppliciter precatur, dicens: Domine Deus virtutum, converte nos; et ostende faciem tuam, et salvi erimus (Psal. LXXIX). Ac si apertius diceret: Domine Deus omnium coelestium virtutum, a carnalibus desideriis nos potenter retrahe, misericorditer ad amorem tuum converte faciem tuam, id est cognitionem tuae majestatis dignanter ostende, et sic, te adjuvante, ab imminentibus malis salvi poterimus esse.

Sedere dicitur Deus non corporaliter humano more, sed super omnem creaturam potentialiter praesidere. Unde Psalmista ait: Regnabit Deus super [Col. 0447C] gentes; Deus sedet super sedem sanctam suam (Psal. XLVI). Sedere etiam dicitur super cherubin, quod interpretatur multitudo vel plenitudo scientiae, per quod significantur sancti angeli vel mentes spiritualium virorum, in quibus Deus invisibiliter sedet et regnat. In illis enim sedet et regnat qui scientia et dilectione Dei et proximi pleni sunt. Unde in Proverbiis legitur: Anima justi sedes sapientiae. Sapientia quidem Dei Patris Christus est, qui in animabus sanctorum sedere dicitur.

Descendere etiam Deus in mundum dicitur, quando aliquod novum quod ante non fuerat, in creatura humana operatur. Unde et cum Dominus Sodomam et Gomorrham propter inhabitantium in eis malitiam subvertere voluisset, sic in Genesi legitur [Col. 0447D] dixisse: Descendam et videbo utrum clamorem opere perpetraverint (Gen. XVIII). Sic et Dei Patris Filius de coelo descendit, quando veram carnem ex Virgine pro redemptione nostra suscepit. De cujus descensione, id est Incarnatione in psalmo scriptum est: Inclinavit coelos et descendit; et caligo sub pedibus ejus (Psal. XVII). Coelos inclinavit, quia ante adventum suum angelos et prophetas misit, qui ejus Incarnationem hominibus praedicarent. Apostolos elegit et docuit ac per universum mundum misit, qui eam cunctis quae sub coelo sunt nationibus jam celebratam nuntiarent. Caligo sub pedibus ejus fuit, quia impii homines ob suam malitiam Incarnationem illius agnoscere non potuerunt, sed nec adhuc hodie possunt. Aliter: Caligo ei sub pedibus [Col. 0448A] est, quia non ea claritate ab inferioribus hominibus cernitur, qua in superioribus dominatur.

Stare dicitur Deus, cum nos infirmos ad poenitentiam et conversionem patienter sustinet. De quo Habacuc propheta sic ait: Egredietur diabolus ante pedes ejus; stetit et mensus est terram (Habac. III). Pedibus Filii Dei, ut supra dictum est, humanitatem quam de Virgine assumpsit, qua pro humani generis redemptione crucem ascendit, diabolum superavit, humanum genus redemit, non incongrue intelligimus. Sanctos etiam apostolos pedes ejus accipimus, in quibus nimirum per universum mundum ibat, et gentibus praedicabat. Recte ergo dicitur egredietur diabolus ante pedes ejus; quia ipso in carne posito, et apostolis universo mundo Evangelium [Col. 0448B] praedicantibus, de cordibus fidelium est expulsus. Unde ipsum Deum et hominem Jesum Christum dixisse legimus: Nunc princeps mundi hujus ejicietur foras (Joan. XII). Sequitur: Stetit, inquit, et mensus est terram. Quasi diceret: Stetit Deus et Virginis Filius in adventu suo pravitates hominum corripiendo, eorum mala increpando, bona praedicando, electos ad conversionem et veram poenitentiam exspectando; et mensus est terram, quia videlicet etsi primum servat, prius tamen vires pensat in opere. Non enim alicui impossibilia praecipit, nec ab aliquo exigit quod non dedit, et non metit quod non seminavit. Stetit ergo in humanitate nostra et mensus est terram, quia uniuscujusque hominis [Col. 0448C] mentem considerans, bene operantes feliciter remunerat, impios vero juste condemnat.

Iterum subjungens, ait: Aspexit et dissolvit gentes, et contriti sunt montes saeculi (Habac. III). Ac si diceret: In suo adventu Dei Filius aspexit et dissolvit gentes; populum videlicet gentilem misericorditer respexit, ipsumque per crucem et resurrectionem suam a peccatorum vinculis absolvit, et a damnatione perpetua eripuit. Aliter: Aspexit gentilis populi idolis servitium exhibentis errorem, et apostolica praedicatione illius sacrilegam dissolvit conspirationem; et contriti sunt montes saeculi, scilicet potentes, id est imperatores et hujus mundi principes in illius adventu humiliati sunt ejusque dominio subjecti.

[Col. 0448D] Transire etiam Deus dicitur, cum de cordibus quorumdam hominum in quibus antea habitare credebatur; postea vero subrepente perfidia vel quolibet delicto, ab eis recedit, et ad alios transit, utpote de Esau ad Jacob, de Heli ad Samuelem, de Saul ad David, de Juda proditore ad Mathiam, de Judaeis ad gentes, de haereticis ad Catholicos, quod non localiter aut visibiliter sed invisibiliter occultoque judicio facere consuevit.

Ambulare etiam dicitur Deus, non de loco ad locum transeundo, sed ambulatio ejus est in cordibus sanctorum habitatio, sicut scriptum est: Et inhabitabo in eis, et inambulabo, et ero illorum Deus (Levit. XXVI). Vel certe ambulare Dei est in sanctis [Col. 0449A] praedicatoribus suis de loco ad locum transire.

Loqui Dei est invisibiliter sine sono vocis vel quolibet strepitu occulte in mentibus sanctorum voluntatem suam et rectum intellectum inspirare, seu futura sicut sanctis prophetis revelare. Quae locutio Dei, ut quidam volunt, tribus modis accipitur. Primo namque modo per subjectam creaturam, sicut Moysi in igne rubi apparuit (Exod. III), vel sicut Abrahae (Gen. XVIII) et Jacob caeterisque sanctis quibus in angelis apparere dignatus est (Gen. XXVIII). Secundo vero modo in somnis, sicut Jacob et Zachariae uni ex duodecim prophetis (Zach. I) atque Joseph sponso semper virginis Mariae et aliis quibus secretum suum revelare voluit (Matth. II). [Col. 0449B] Tertio autem modo neque per creaturam visibilem neque per angelum, sed occulta tantum inspiratione suorum corda tangendo eloquentes efficit, sicut in libris Prophetarum scriptum est, cum ipsi prophetae subito afflata divino Spiritu exclamabant, dicentes: Haec dicit Dominus.

Videre Dei est bona facta approbare, sicut est illud in Genesi: Vidit Deus cuncta quae fecerat, et erant valde bona (Gen. I). Vidit, id est intelligentitibus bona esse demonstravit. Item videre Dei, eligere vel liberare est, sicut ipse ait ad Moysen: Videns vidi afflictionem populi mei qui est in Aegypto, et descendi liberare eum (Exod. III). Unde etiam ad Nathanaelem ipse Deus et homo Jesus Christus in Evangelio ait: Priusquam te Philippus vocaret [Col. 0449C] cum esses sub ficu, vidi te (Joan. I), id est elegi te. Unde etiam ibi legitur: Ambulans Jesus juxta mare Galilaeae vidit duos fratres, Petrum scilicet et Andream (Matth. IV), hoc est elegit eos. Aliter videre etiam Dei est eos qui non vident ad videndum acuere. Unde Psalmista precatur, dicens: Domine, vide si via iniquitatis in me est, et deduc me in via aeterna (Psal. CXXXVIII). Ac si apertius diceret: Domine, fac me iniquitatis meae vias videre, id est cognoscere; ut non contingat mihi per viam erroris in perditionem descendere, sed in te qui aeterna salutis via est, semper ambulare. Modus iste loquendi similiter in libro Job legitur. Unde de ipsa sapientia cum multa locutus fuisset de eodem Patre [Col. 0449D] a quo procedit, adjecit: Tunc vidit illam et enarravit et investigavit et praeparavit (Job. XXVIII). Ac si diceret: Vidit illam Deus, scilicet homines illam videre oculis cordis fecit. Et enarravit, id est enarrare illam sibi invicem homines fecit. Et investigavit, scilicet investigare fecit. Et praeparavit, hoc est ad intelligendum ipsam sapientiam mentes hominum lumine suae claritatis illustravit, et ut aliis haec praedicarent sufficienter edocuit.

Cognoscere Dei est cognoscentes se facere, sicut ait ad Abraham: Nunc cognovi quod timeas Deum (Gen. XXII), etc. Non enim in tempore novit qui scit omnia, antequam fiant (Dan. XIII). Tale est illud in [Col. 0450A] lege de populo Israelitico. Ut tentem [(5) 1Kb] , inquit, eos, utrum custodiant mandata mea an non (Exod. XVI). Cognoscere ergo dicitur, id est cognoscentes facere ut qui prius de se quales essent incogniti erant, per ejus interrogationem vel probationem sibimetipsis manifesti fierent.

Nescire Dei est impios reprobare, sicut ipse Deus et homo Jesus Christus fatuis virginibus in Evangelio ait: Amen dico vobis: Nescio vos (Matth. XXV). Sic etiam in judicio reprobis dicturus est: Discedite a me, operarii iniquitatis; nescio vos unde estis (Luc. XIII). Unde etiam omni electorum collegio ipse ait: Vos tantummodo cognovi ex omnibus gentibus (Amos. III). Justos itaque et impios novit Deus, sed tamen justos se testatur cognoscere, [Col. 0450B] et impios nescire, id est reprobare, Psalmista testante: Ecce, inquit, oculi Domini super justos, et aures ejus ad preces eorum. Vultus autem Domini super facientes mala, ut perdat de terra memoriam eorum (Psal. XXXIII).

Zelare dicitur Deus, cum nullum peccatum impunitum vult relinquere. Est enim summe justus, et ideo omnis injustitia exsecrabilis est illi, quam nullo modo impunitam relinquit. Nostro igitur usu Deus zelare dicitur vel dolere, non sua natura. Horum enim motuum apud Deum perturbatio nulla est, apud quem tranquillitas summa est. Non est ergo ita praecipitanda mentis sententia, ut credamus posse Deo furoris vel zeli perturbationem accidere, sed ipsam aequitatem justitiae qua reos punit, [Col. 0450C] iram vel zelum sacra lectio nominavit; quoniam quod judicantis aequum est, furor est vel indignatio patientis.

Poenitere Deus dicitur, non tamen quod pro transactis operibus suis poeniteat. Qui enim omnia novit antequam fiant (Dan. XIII), pro perpetratis actibus suis poenitere non potest; sed poenitentia Dei est statuta mutare, et quod prius aliter inchoatum fuerat in aliud transmutare. Unde ipsum legimus ad Noe dixisse: Poenitet me fecisse hominem super terram (Gen. VI). Poenitudo nulla quippe cadit in Deum, quia immutabilis et incorruptibilis est; sed dicens, poenitet me fecisse hominem significabat justo judicio exigentibus peccatis velle homines [Col. 0450D] delere de superficie terrae. Ipse etiam quod prius alter inchoatum fuerat in aliud, exigentibus culpis, transmutare volens, ait ad Samuelem: Poenitet me quod constituerim Saul regem super Israel (I Reg. XV). Sed surge et accipe cornu olei, et mittam te in domum Isai, ungesque David filium ejus in regem super Israel (I Reg. XVI). Saepe de bono in malum exigentibus peccatis mutantur homines, sicut nunc videmus actum in populo Judaeorum, qui cum esset populus Dei ob impietatem suam factus est Synagoga Satanae. De malo vero in bonum, sicut accidit in populo gentium qui cum ante non esset populus Dei, nunc autem per gratiam Dei et [Col. 0451A] hominis Jesu Christi Dei populus factus est. Hoc etiam modo occulto Dei judicio Judas de apostolatus gradu lapsus in inferni barathro demersus est, latro vero post crimen rapacitatis de cruce in paradisum translatus est (Luc. XXIII). Hanc ergo mutationem de bono in malum Deo permittente, sive de malo in bonum ipso operante, quae occulto justoque Dei judicio per severitatem suae justitiae, sive per suam misericordiam fit, poenitentiam Dei dicimus. Non poenitere Dei est statuta nullo modo mutare, ut est illud: Juravit Dominus et non poenitebit eum, id est Pater Filio dicens: Tu es sacerdos in aeternum secundum ordinem Melchisedech (Psal. CIX). Sacerdos Dei Patris dictus est Filius, non secundum divinitatem sed secundum humanitatem, [Col. 0451B] in qua se pro nobis per passionem et mortem acceptabile Deo Patri sacrificium obtulit, ut ipse esset sacerdos qui et sacrificium.

Oblivisci Deus dicitur, cum quibusdam impiis non miseretur, quod utique non facit per ignorantiam quae in Deo non est, sed per occultum justumque judicium suum. Unde Psalmista Deo conqueritur, dicens: Quare oblitus es mei; et quare tristis incedo, dum affligit me inimicus (Psal. XLI). Ac si apertius diceret: Quare oblitus es mei, o Domine, id est quare permittis me tentari supra id quod possum sustinere, et in vitiorum sentinam tam facile cadere? Quare tristis incedo, dum corruptibilis caro in qua inhabito, carnalia concupiscendo, [Col. 0451C] illicita suggerendo me ad peccandum provocat, dum antiquus hostis diversis tentationibus indesinenter impugnans me affligit, et ne ad melioris vitae statum de volutabro vitiorum erigi possim, jugiter impedit? Te ergo deprecor, o dulcissime Pater, ut priusquam pro peccatis meis praecipiter in gehennam, mihi operi manuum tuarum misericorditer porrigas dexteram, et facias me pertingere cum electis tuis ad beatitudinem sempiternam

Indurare dicitur Deus quorumdam malorum, sicut de Pharaone scriptum est: non quod omnipotens Deus per suam potentiam eorum corda induret, quod impium est credere; sed, exigentibus ipsorum culpis, cum cordis duritiam qua ipsi sibi [Col. 0451D] omnia mala intra se nutriunt, a cordibus non expellunt, quasi illos ipse indurasse dicatur, quos justo judicio induratos esse permittit.

Dormire Dei est cum Deus et homo Jesus Christus secundum humanitatem pro nobis mori dignatus est, cujus mors figurate dulcis somnus per Jeremiam hujusmodi praedicta est: Ego, inquit, quasi de somno excitatus sum; et vidi, et somnus meus dulcis est mihi (Jer. XXXI). Aliter dormire etiam Deus dicitur, cum fides ejus inter prosperitates hujus mundi et inter quorumdam corda fidelium non vigilat, sed dormit. Quos ad vigilandum B. Paulus [Col. 0452A] sollicitat, dicens: Vigilate, state in fide, viriliter agite, et confortamini (I Cor. XVI). Et: Omnia vestra in charitate fiant (ibid). Et iterum: Evigilate justi, a somno videlicet peccati vel a terrenarum rerum immoderata sollicitudine, et nolite peccare (I Cor. XV). Et alibi: Exsurge qui dormis, scilicet in peccatis, et exsurge a mortuis, id est a delectatione et consuetudine mortalis peccati, et illuminabat tibi Christus (Ephes. V), hoc est lucebit tibi. Dormire etiam ipse Deus et homo Jesus Christus sanctae Ecclesiae sponsus dicitur, cum jam in Dei Patris dextera exaltatus requiescit, et ipsius amore ac desiderio fideles ejus terrena negotia exterius deserunt, coelestia et spiritalia interius studia appetunt. Unde idem sanctae Ecclesiae sponsus in [Col. 0452B] Cantico spiritalis amoris sic ait: Ego dormio, et cor meum vigilat (Cant. V) [(6) 1Kb] . Electi quippe cor sponsi bene vocari possunt, qui quo amplius exteriora quae sunt in mundo fugiunt, eo secretius ea quae sunt interiora sponsi cognoscunt. Quasi ergo Christus dormit et cor ejus vigilat; quia, dum ipse jam glorificatus in Dei Patris gloria quiescit, quicunque eum perfecte amant, ut ad ipsum perveniant summopere elaborant. Vel certe dormire Dei est in tribulatione positis tardius subvenire. Unde Psalmista ex intimo pectore longa trahens suspiria, dolens atque amare plorans, Deo conqueritur, dicens: Exsurge; quare obdormis, Domine? exsurge, et ne repellas in finem (Psal. XLIII). Ac si in persona afflictorum apertius diceret: Exsurge, Domine, [Col. 0452C] qui diu jacere et dormire videris; exsurge in auxilium nostrum. Et cum jam aestimamur ut oves occisionis, Domine, quare diu obdormis et nos citius non defendis? Illos utique qui sanctae Trinitatis fidem verbo tenus profitentur, et mentis oculos in temporalium rerum amore defigunt, ipse Deus et homo Jesus Christus apte significabat, cum inter fluctus maris dormiebat (Matth. VIII). Quos Propheta in psalmo redarguens ait: Dormierunt somnum suum; et nihil invenerunt omnes viri divitiarum in manibus suis (Psal. LXXV).

Vigilare Dei est, in defensione bonorum et ultione malorum se statim manifestare, ipso testante, qui ad Jeremiam prophetam inter caetera sic ait: [Col. 0452D] Quid tu vides, Jeremia? Virgam, inquit, vigilantem ego video. Cui respondit Dominus: Bene vidisti, quia vigilabo ego super verbum meum, ut perficiam illud [(7) 1Kb] (Jer. I).

Audite igitur quae dico, o Anthropomorphitae haeretici, audite quae loquor, auscultate quae moneo. Deus omnipotens in sua divina essentia, ut supradictum est, non est corporalis, ut vos mentimini intelligendus, sed spiritalis firmiter credendus. Nec mirum tamen si Dei Filius vilibus significationibus figuretur, qui usque ad nostrarum passionum seu carnis contumelias descendisse cognoscitur. Qui [Col. 0453A] cum sit Dei Patris coaeternus ante saecula Dei [(8) 1Kb] Filius, postquam vero plenitudo temporis [(9) 1Kb] , propter salutem nostram servi formam accepit (Galat. IV), et factus est hominis filius [(10) 1Kb] . Inde quaedam de illo in Scripturis secundum formam Dei, quaedam secundum formam servi dicuntur; quorum exempli gratia duo quaedam commemorantur, ut singula ad singula referantur. Secundum formam enim Dei de seipso dixit: Ego et Pater unum sumus (Joan. X); secundum vero formam servi: Pater major me est (Joan. XIV). Quidam autem homines quid pro quod [(11) 1Kb] dicatur minus intelligentes, ea quae propter formam servi dicta sunt, volunt transferre ad formam Dei, et rursus ea quae dicta sunt, ut ad se invicem [Col. 0453B] personae referantur, volunt nomina esse naturae atque substantiae, et sic faciunt errorem in fide.

Volo vos scire, o anthropomorphitae haeretici quod sic Dei Filio conjuncta est humana natura, ut ex duabus substantiis fieret una persona. Solus igitur homo pertulit crucem, sed propter unitatem personae etiam Deus dicitur pertulisse. Hinc est quod ait B. Paulus: Si enim cognovissent, nunquam Dominum gloriae crucifixissent [(12) 1Kb] (I Cor. II). »Filium ergo Dei crucifixum fatemur, ut in Etymologiarum libro ait B. Isidorus, non tamen ex virtute divinitatis, sed ex infirmitate humanitatis. Non ex suae naturae incommutabilitate, sed ex nostrae carnis susceptione.«

Mentitos itaque vos, o anthropomorphitae haeretici, [Col. 0453C] in vestra assertione cognoscite qui divinam essentiam humana membra habere praesumpsistis asserere. Non est enim corporeus aestimandus, sed incorporeus. Est utique immensus, incircumscriptus, atque ubique totus. Moneo igitur vos affectu charitatis, ut varias horridasque lepra maculas, hoc est haereticae pravitatis damnabiles blasphemias catholicis sanctae Ecclesiae sacerdotibus humiliter ostendatis, ipsorumque magisterio sanitatis colorem, id est catholicae fidei sanam doctrinam devota mente suscipiatis, quatenus cum ejusdem sanctae Ecclesiae filiis ad aeternam coelestis patriae remunerationem recte credendo pertingere possitis.

[Col. 0453D] Quid etiam de Priscillianistis [(13) 1Kb] haereticis B. Isidorus [(14) 1Kb] dicat omnes simul audiamus. »Priscillanistae, inquit, a Priscilliano vocati qui in Hispania ex errore Gnosticorum et Manichaeorum per mixtum dogma composuit.«

Donatistae, ut ait Hispaniarum doctor Isidorus, a Donato quodam Africano nominati sunt, qui de Numidia [Col. 0454A] veniens, totam pene Africam sua persuasione decepit, asserens minorem Filio Spiritum sanctum et rebaptizans catholicos [(15) 1Kb] . Revera iste de divina essentia male sensit, qui Spiritum sanctum minorem esse Filio docuit. Spiritus sanctus quippe amor est sive dilectio Patris et Filii. Unde B. Augustinus in quinto decimo libro De Trinitate ait: Spiritus sanctus nec Patris est solius nec Filii est solius, sed amborum; et ideo communem qua invicem se diligunt Pater et Filius, nobis insinuat charitatem. Spiritus autem sanctus ubi sit dictus charitas invenimus, si diligenter Joannis evangelistae eloquium scrutemur [(16) 1Kb] . Qui cum dixisset: Diligamus invicem, quia charitas ex Deo est, adjunxit: Et omnis qui diligit ex Deo natus est; quia Deus [Col. 0454B] charitas est (I Joan. IV). Hic manifestavit B Joannes se dixisse eam charitatem esse Deum, quam dixit ex Deo Deus. Ergo ex Deo est charitas.

Sciendum praeterea quod Pater solus itaque Deus est, ut non sit ex Deo; et ideo dilectio quae ita est Deus, ut ex Deo sit non ipse Pater est, sed aut Filius aut Spiritus sanctus. Quia ergo dilectionem dixerat, statim volens apertius de hac re aliquid eloqui, ait: In hoc cognoscimus quia in ipso manemus, et ipse in nobis, quia de Spiritu suo dedit nobis (ibid.). Spiritus itaque sanctus, de quo dedit nobis, facit nos in Deo manere et ipsum in nobis. Ipse igitur Spiritus sanctus est Deus charitas. Deus ergo Spiritus sanctus qui procedit ex Deo, significatur ubi legitur: Deus charitas est, et charitas ex Deo [Col. 0454C] est. Est igitur Spiritus sanctus charitas Patris et Filii, qua se invicem diligunt Pater et Filius, ideoque non est minor Patre vel Filio, sed Patri Filioque aequalis. Non enim est Pater vel Filius major suo amore vel sua bonitate, sicut nec sua sapientia vel potentia. Unde ait B. Augustinus in secundo libro De Trinitate, cap. 6: Ideo nusquam scriptum est, quod Deus Pater sit major Spiritu sancto, vel Spiritus sanctus minor: quia non sic est assumpta creatura in qua appareret Spiritus sanctus, sicut assumptus est Filius hominis, in qua forma ipsius Dei Verbi persona praesentaretur. Ideo simplex dicitur, quia quidquid in eo est, Deus est. Non est aliud ipse, et aliud quod in eo est. Nam fortitudo [Col. 0454D] Dei Deus est, sapientia Dei Deus est, amor Dei Deus est, aeternitas Dei Deus est. In hac ergo Trinitate quae Deus est, nihil prius aut posterius, nihil majus vel minus aliquid est, sed totae tres personae coaeternae sibi sunt et coaequales. Hanc igitur veram fidem, o haeretici, sine qua nemo salvari poterit, devota mente suscipite, mundo corde conservate, [Col. 0455A] per ipsam quasi per orientalem portam sanctam Ecclesiam catholicam ingredi festinate.

Nolo vos ignorare, o Donatistae haeretici, quod qui in Deum Patrem peccaverit remittetur ei, et qui in Filium ejus peccaverit remittetur ei, et qui in Spiritum sanctum qui ab eodem Patre et Filio procedit blasphemiam dixerit, non remittetur ei, neque in hoc saeculo, neque in futuro (Matth. XII). Sed quid est peccare in Spiritum sanctum? Obstinata scilicet mente in peccato perseverare, vel de Dei bonitate penitus desperare [(17) 1Kb] . Obstinatio est induratae mentis in malitia pertinacia, per quam fit homo impoenitens. Desperatio est, qua quisque penitus de Dei bonitate diffidit, aestimans suam malitiam divinae bonitatis magnitudinem excedere, sicut [Col. 0455B] Cain qui dixit: Major est iniquitas mea, quam ut veniam merear (Gen. IV). Utrumque vero dicitur peccare in Spiritum sanctum quia Spiritus sanctus, ut praediximus, amor est Patris et Filii, et benignitas qua se invicem et nos diligunt, quae tanta est cujus finis non est. Mortifera igitur obstinatione a mentibus vestris expulsa, o Donatistae haeretici, poeniteat vos tantae blasphemiae auctores fuisse; et Patrem et Filium et Spiritum sanctum unum et verum Deum esse certissime credite, ut coram eo humiliter poenitendo, ipsumque fideliter confitendo ab eo indulgentiam possitis acquirere. Summopere vobis cavete nec [(18) 1Kb] in hoc turbulentissimo iniquitatum mari vobis ipsis indulgentiae obstinatione mentis portum tollatis, quo post tam gravissimi erroris [Col. 0455C] naufragium fluctuantes vos ipsos recipiatis.

Sciendum praeterea quod ille peccat in Spiritum sanctum, ut ait B. Augustinus, qui peccatum committit, et obstinatione mentis non vult poenitere, nec per poenitentiam emendare malum quod fecit. Hoc solum peccatum, ut ait B. Augustinus, veniam mereri non potest. Si ergo, o Donatistae, falsam haereticae pravitatis superstitionem ab animo expuleritis, et de blasphemiis in Spiritum sanctum prolatis digne poenitentiam egeritis, a misericordissimo Deo veniam consequi poteritis. Necesse est itaque, o Donatistae haeretici, qui Spiritum sanctum Patri Filioque aequalem, minorem Filio dicitis, ut in vestra assertione mentitos vos esse cognoscatis, et de [Col. 0455D] tam falsa tamque damnabili blasphemia catholicorum judicio sacerdotum poenitentiam legitime agatis, ita ut divinae essentiae blasphemiam ultra male credendo inferre non praesumatis.

Etiam vos convenio, o Donatistae haeretici, qui mala malis addidistis, peccata peccatis conjunxistis, catholice scilicet baptizatos iterum contra ecclesiasticae religionis consuetudinem rebaptizatis. Quae vos malitia compulit, quae insania incitavit, quae malignitas decepit, quae audacia, ut juxta summi pontificis Jesu Christi formam baptizatos denuo rebaptizare [Col. 0456A] praesumeretis, permovit? Volo vos scire, o Donatistae haeretici, quod quicunque sit qui baptizet, si forma servatur a Christo tradita, verum baptismum dat; et ideo qui illum baptismum sumit, non debet rebaptizari [(19) 1Kb] . Unde ait venerabilis Beda in quadam homilia. »Sive haereticus, sive schismaticus, sive facinorosus quisquam in confessione sanctae Trinitatis baptizet, non valet ille qui baptizatus est a bonis Catholicis rebaptizari, ne confessio vel invocatio sanctae Trinitatis videatur annullari.«

Item B. Augustinus, haereticorum scilicet malleus fortissimus, ad quaestiones Orosii respondens ait: »Quamvis unus baptismus sit, et haereticorum videlicet eorum qui in nomin Patris et Filii et [Col. 0456B] Spiritus sancti baptizant, et Ecclesiae catholicae, tamen qui foris Ecclesiam baptizantur, non sumunt baptismum ad salutem, sed ad perniciem; habentes formam sacramenti, virtutem autem ejus abnegantes (II Tim. III): ideoque Ecclesia non eos rebaptizat, quia in nomine sanctissimae Trinitatis baptizati sunt, et ipsa est forma baptismi.« Item ipse ad Maximinum [(20) 1Kb] inter alia respondens, ait: »Rebaptizare haereticum, qui haec sanctitatis signa percepit, omnino peccatum est; Catholicum vero, immanissimum scelus est.« Ex his aperte in elligitur, quod qui etiam ab haereticis baptizati sunt, servato caractere, id est forma Christi rebaptizandi non sunt, sed tantum manus impositione reconciliandi; videlicet ut Spiritum sanctum accipiant in signum [Col. 0456C] detestationis haereticorum.

Quaeri etiam solet [(21) 1Kb] si corrupte proferantur illa verba in baptismo a sacerdote, an baptismus sit? De hoc Zacharias papa Bonefacio episcopo ita scripsit: »Retulerunt mihi, inquit, nuntii tui quod fuerit sacerdos in eadem provincia, qui Latinam linguam penitus ignorabat: et dum baptizaret, nescius Latini eloquii infringens linguam diceret: Baptizo te in nomine Patria, et Filia, et Spiritu sancta; et propter hoc considerasti rebaptizare illos quos ipse baptizaverat. Sed si ille qui hujusmodi baptizavit non errorem introducens vel haeresim, sed pro sola ignorantia Romanae locutionis infringendo linguam baptizans dixisset, non possumus [Col. 0456D] consentire ut denuo baptizentur qui ab illo baptizati sunt.«

Praeterea [(22) 1Kb] sciendum est quod illi de quibus nulla exstant indicia inter propinquos vel clericos, sive vicinos quibus baptizati fuisse doceantur, agendum est ut renascantur ne pereant. In quibus non ostenditur gestum, ratio non sinit ut videatur iteratum. Conferendum ergo eis videtur quod collatum esse nescitur; quia non temeritas intervenit praesumptionis, ubi est diligentia pietatis

Solet [(23) 1Kb] etiam quaeri de illo, qui jocans sicut [Col. 0457A] mimus, commemoratione tamen Trinitatis immergitur, utrum baptizatus sit? Hoc B. Augustinus non diffinivit ita dicens: »Si totum ludicre et mimice et joculariter ageretur, utrum approbandus esset baptismus qui sic daretur, divinum judicium per alicujus revelationis miraculum oratione implorandum esse censerem. Videtur tamen sapientibus non fuisse baptisma, ut cum aliqui in balneum vel in flumen merguntur in nomine Trinitatis, non est tamen baptismus; quia non intentione baptizandi illud geritur. Nam et in hoc et in aliis sacramentis sicut forma est servanda, ita et intentio illud celebrandi est habenda.« Victos itaque vos, o Donatistae haeretici, in vestris assertionibus certissime cognoscite, et ecclesiasticis dogmatibus vos ipsos [Col. 0457B] devota mente subjicite. Patrem et Filium et Spiritum sanctum unum et verum Deum esse credite, et ab ecclesiasticis viris secundum formam Christi baptizatos rebaptizare nolite. Recte credendo et bona operando catholicam matrem Ecclesiam ingredi festinate, ut cum ipsius filiis ad aeternae felicitatis gaudia possitis pertingere.

Quid Hispaniarum doctor Isidorus [(24) 1Kb] de Nestorianis [(25) 1Kb] haereticis dicat, audiamus. »Nestoriani a Nestorio Constantinopolitano episcopo nuncupati sunt, qui beatissimam virginem Mariam non Dei, sed hominis tantummodo asseruit genitricem, ut aliam personam carnis, aliam faceret Deitatis. Nec unum Christum Dei Patris Verbum incarnatum credidit, sed separatim atque sejunctim alterum Filium [Col. 0457C] Dei, alterum vero filium hominis praedicavit.« Sed procul dubio hic Nestorius desipuit et a veritatis tramite nimium deviavit, dum Deo Patri coaeternum Filium humanam naturam, scilicet carnem et animam, ex incorrupta Virgine assumpsisse negavit. Certum est enim et sine ambiguitate verum, quod Filii Dei persona humanam naturam sine peccato assumpsit, quod sanctorum comprobatur, testimoniis, et astruitur documentis. Ait enim beatissimus Augustinus in libro De fide ad Petrum [(26) 1Kb] : »Deus Unigenitus dum conciperetur, veritatem carnis accepit ex Virgine; et cum nasceretur, integritatem virginitatis servavit in matre.« Et paulo post: »Dei Filius humanam naturam in [Col. 0457D] unitate personae suscepit, qui se humilians per misericordiam incorruptae Virginis uterum ex ea nasciturus implevit. Non ergo sicut Nestorius mentitus est, alia est persona Filii Dei et alia separatim filii hominis, sed vere et absque ulla ambiguitate Deus et homo unus est Christus. Ipse enim Dei Patris Verbum non personam sed naturam hominis, id est animam et carnem suscepit.« Legitur [Col. 0458A] enim in concilio Toletano [(27) 1Kb] traditum sic: »Solum Verbum caro factum est, et habitavit in nobis; et cum tota Trinitas operata sit formationem suscepti hominis, quoniam inseparabilia sunt opera Trinitatis, solus tamen Filius hominem accepit in singularitatem suae personae, id est in id quod proprium est Filii. (Incarnationem ergo Filii Dei tota Trinitas operata esse credenda est, solum tamen Filius formam servi accepit [(28) 1Kb] .)«

Mentitus est itaque Nestorius in sua assertione, qui divinam atque humanam Christi substantiam non unam sed duas personas esse dixit. Non est alius Dei Filius et alius Virginis filius; sed, sicut anima rationalis et caro unus est homo, ita Deus et homo unus est Christus. Poeniteat igitur vos, o [Col. 0458B] Nestoriani, de Christo indigna hactenus sensisse, et falsa protulisse, et hanc mendacem atque damnabilem sectam a cordibus vestris quantocius expellite, verissimis catholicae Ecclesiae dogmatibus vos ipsos humiliter atque devote subjicite, ut non cum haereticis vobis contingat perire, sed cum ejusdem sanctae Ecclesiae filiis ad animarum vestrarum salutem possitis pertingere. Exsecrabiles leprae maculas, id est haereticae pravitatis detestabiles blasphemias catholicae Ecclesiae sacerdotibus cum lacrymis et cordis poenitudine in confessione cordis ostendite, eorumque consilio atque doctrina colorem sanitatis, scilicet bene vivendi normam suscipite, ut cum eisdem in praesenti et in futuro saeculo feliciter valeatis vivere. Amen.

[Col. 0458C] Quid etiam B. Isidorus de Eutychianis [(29) 1Kb] haereticis in Etymologiarum libro dicat, audiamus. »Eutychiani, inquit, haeretici dicti ab Eutychio Constantinopolitano abbate, qui Christum post humanam assumptionem negavit assistere de duabus naturis, sed solam in eo divinam asseruit esse naturam.« Male quippe et iste Eutychius abbas de Christo sensit, qui illum exuta humanitate, quam pro mundi redemptione sine peccato induerat, in sola divinitate assistere dixit. Sed illius falsam assertionem catholicae fidei doctor et institutor Paulus evidenter convincit, qui de ipso Deo et homine Jesu Christo sic ait: Christus assistens pontifex futurorum bonorum per amplius et perfectius tabernaculum [Col. 0458D] non manu factum, id est non hujus creationis, sed per proprium sanguinem introivit seme. in sancta aeterna redemptione inventa (Hebr. IX). Nunc videamus hic pontifex futurorum bonorum scilicet Christus, quare pontifex dicatur et qualiter et cui assistit. Ideo sacerdos appellatur, quia pro salute nostra seipsum Deo Patri in ara crucis immaculatum obtulit sacrificium. Est ergo sacerdos [Col. 0459A] et sacrificium. Pontifex dicitur quia ex incorrupta Virgine humanum corpus suscipiens, et post triumphum victoriosissimae passionis et resurrectionis in eadem carne quam de Virgine matre sine peccato assumpsit coelum ascendens, et Deo Patri semper assistens, interpellat pro nobis. Quod etiam Apostolus subsequenter testatur, dicens: Non enim in manu facta sancta Jesus introivit, quia videlicet sunt exemplaria verorum; sed in ipsum coelum, ut appareat nunc vultui Dei pro vobis (ibid.). Cur non in manu facta templa Jesus introivit? Quia scilicet verus sacerdos non in umbratilia, sed in vera intrare debuit, hoc est in coelum. Dicite ergo, o Eutychiani haeretici, iste aeternus pontifex qui coelum per proprium sanguinem introivit, in coelo cui assistit? [Col. 0459B] Dicite cui assistit? Vultis audire cui? Deo Patri videlicet, qui illum pro humani generis redemptione in hunc mundum misit, et ex incorrupta Virgine carnem suscipere voluit. Et ipsi quidem Patri, qui illum ante omnia saecula genuit et in tempore incarnari constituit, qualiter assistit? In ipsa jam videlicet glorificata humanitate, quam ex Virgine de Spiritu sancto concepta sine culpa suscepit, in ipsa Dei Filius mundum redemit, in ipsa coelum ascendit, in ipsa Deo Patri aeternus jam et immortalis pontifex assistit, in ipsa ad judicandum vivos et mortuos et saeculum per ignem se venturum esse praedixit. Non ergo ipse Dei et Virginis Filius in sola divinitate ut vos, Eutychiani [Col. 0459C] haeretici, plane mentimini, in Dei Patris dextera constitit; sed ipse verus Deus per humanitatem quam ex Virgine assumpsit, Deo Patri assistens interpellat pro omnibus ad aeternam vitam praeordinatis. Sed ad vestram evidentius falsam sectam superandam, et catholicae fidei veritatem corroborandam, sanctarum Veteris et Novi Testamenti Scripturarum testimonia in medium proferamus.

Dic, sancte Daniel, quid in visione de Christi divinitate et humanitate ejusque exaltatione tibi fuerit revelatum, ut tuo verissimo testimonio Eutychiani haeretici a sua falsa assertione convicti catholicam fidem suscipiant, et Jesum Christum verum Deum et verum hominem in Dei Patris gloria esse nobiscum veraciter credant. Aspiciebam, [Col. 0459D] inquit, in visione noctis, et ecce cum nubibus coeli Filius hominis veniebat, et usque ad antiquum dierum pervenit; et obtulerunt eum in conspectu ejus (Dan. VII). Praevidebat enim propheta Spiritu sancto edoctus, Christum ex Virgine nasciturum, mundum redempturum, coelum ascensurum, in Dei Patris dextera sessurum, et ideo de futuro quasi de praeterito loquebatur. Ac si apertius diceret: Aspiciebam, in visione noctis, id est inter praesentis saeculi nebulas ignorantiae positus; et ecce cum nubibus coeli, hoc est cum patriarchis et prophetis spiritalis pluviae mentes hominum irrigantibus, Filius hominis veniebat; post nobilissimum videlicet passionis et resurrectionis triumphum coelum in magna [Col. 0460A] gloria comitantibus angelis ascendebat, et usque ad antiquum dierum, id est usque ad Deum Patrem pervenit, cui Psalmista inter caetera sic loquitur, dicens: Tu autem idem ipse es, et anni tui non deficient (Psal. CI). Et angeli qui ipsum hominis Filium comitabantur, obtulerunt illum in conspectu ejus. Sequitur:

Et datum est ei ab ipso antiquo dierum scilicet a Deo Patre regnum et honor, et omnis populus tribus et linguae servient ei. Et adjecit: Potestas ejus scilicet ejusdem Filii Dei et hominis potestas aeterna quae non auferetur; et regnum ejus quod non corrumpetur (Dan. VII). Hoc testimonio Daniel propheta, o Eutychiani haeretici, falsam assertionem vestram qui Christum exuta humanitate quam de [Col. 0460B] Virgine matre sine peccato accepit in sola divinitate assistere dicitis, aperte superat, et catholicae fidei veritatem indubitanter corroborat. Animos in Christum credentium in fide confortat, et vos qui illum ex duabus substantiis divina scilicet atque humana unam personam esse negatis, evidenter condemnat.

Sed ad nostram adhuc fidem cumulandam et vestram perfidiam convincendam alios introducemus testes. Beatum ergo Stephanum levitam unum ex septem diaconibus a B. Petro apostolo ordinatum, et pro fide Christi a Judaeis lapidatum in medium introducamus, et quid nobis de Christo dixerit omnes simul audiamus. Dic, sancte Stephane, protomartyr [Col. 0460C] Christi, dic nobis audientibus illud testimonium de Christo quod Judaeis te pro fidei veritate lapidantibus in coelum intendens et Dei gloriam videns, de Christo perhibuisti. Ecce, inquit, video coelos apertos, et Filium hominis stantem a dextris virtutis Dei (Act. VII). Ac si apertius diceret: Video verum Deum et verum hominem Jesum Christum a dextris virtutis Dei Patris stantem, et ne ictibus lapidantium ab illius fidei statu movear, me confortantem. In hoc itaque quod B. Stephanus Filium hominis a dextris virtutis Dei se stantem vidisse dicit, o Eutychiani haeretici, falsam assertionem vestram omnino convincit, qui illum in humanitate quam de Virgine assumpsit negatis in sempiternum permanere, sed in sola divinitate [Col. 0460D] quam ex Deo Patre aeternaliter habet dicitis eidem Deo Patri assistere. Hac igitur verissima B. Stephani auctoritate vestra haereticae pravitatis perfidia falsificatur, et Christianorum fides ex omni parte roboratur.

Sed ad nostram fidem confirmandam et vestram mendacissimam perfidiam superandam, iterum alios introducamus testes, quatenus catholica fides magis magisque confirmetur, et vestra mendacissima secta penitus convincatur. B. ergo Joannem evangelistam in medium deducamus; et Jesum Christum utrum in eadem carne quam pro humani generis redemptione ex intemerata Virgine sine culpa accepit in Dei Patris dextera sedeat, an in sola divinitate, [Col. 0461A] ut vos mentimini, eidem Deo Patri assistat [(30) 1Kb] ? Dic ergo, sancte Joannes, de Christo quod in spiritu vidisti, ut tuo verissimo testimonio Eutychiani haeretici convicti a sua pravitate corrigantur, et catholicae fidei veritas omnimodis roboretur. Dic ergo nobis illud quod vidisti, quoniam videlicet Dominica die in spiritu fuisti, et vocem magnam post te audisti, et ut videres vocem quae loquebatur tecum, faciem tuam convertisti. Conversus sum, inquit, ut viderem vocem quae loquebatur mecum: et vidi septem candelabra aurea, et in medio septem candelabrorum aureorum similem Filio hominis vestitum podere et praecinctum ad mamillas zona aurea. Caput autem ejus et capilli erant candidi tanquam lana alba et tanquam nix. Oculi ejus velut [Col. 0461B] flamma ignis, pedes ejus similes aurichalco sicut in camino ignis ardentis (Apoc. I). Hoc testimonio B. Joannis evangelistae, o Eutychiani haeretici, vestra mendacissima assertio indubitanter falsificatur, et sanctae Ecclesiae fides certissime solidatur. Verumtamen haec B. Joannis visio ad memoriam iterum reducatur, et juxta mysticum sensum qualiter intelligenda sit sollicite perpendamus.

Et conversus, inquit, vidi septem candelabra aurea, id est septem Ecclesias ardentes et illuminatas sapientia divini Verbi. Et in medio septem candelabrorum aureorum similem Filio hominis: quia videlicet non quasi jam Filius hominis, sed similis; quia jam non moritur et mors illi ultra non dominabitur [Col. 0461C] (Rom. VI). Vel Filio hominis similis, quia non cum peccato sed in similitudinem carnis peccati (Rom. VIII) apparuit. Vestitum autem podere, id est sacerdotali veste, id est humana carne in qua se obtulit et quotidie offert seipsum repraesentans Deo Patri. Vel indumentum poderis est Ecclesia, qua induitur Deus quae est talaris, quia usque ad finem mundi protenditur. Et praecinctum ad mamillas, quia ipse caput totius Ecclesiae prius in se ostendit quod nunc a suis exigit. Praecinctum, inquit, zona aurea, id est cingulo charitatis, quia dilectionem ministrat suis sanctis. Unde ipse in Evangelio de se ait: Transiens ministrabit illis (Luc. XII); scilicet post judicium praeparabit, id est disponet eis aeternas mansiones; caput autem ejus et capilli erant [Col. 0461D] candidi tanquam lana alba et tanquam nix. Ac si diceret: Caput Christi erat candidum, in quo sunt omnia necessaria ad regimen Ecclesiae; et capilli erant candidi candore justitiae; sancti videlicet imitatores innocentiae et simplicitatis illius, extenuati disciplinis et adhaerentes ipsi capiti tanquam lana alba, id est vestimentum contra frigus, scilicet contra vitia; et tanquam nix candida, scilicet omni creatura per quam immortalitatis candor designatur. Et oculi ejus velut flamma ignis, dona videlicet sancti Spiritus quae sunt Christi habentis, et fidelibus suis dantis, sunt et Ecclesiae accipientis; quae illuminant et in Dei amore fideles ardere faciunt. [Col. 0462A] Vel oculi Christi spiritales viri sunt in Ecclesia. Pedes ejus similes aurichalco sicut in camino ignis ardentis. Ac si aperte dicat: Pedes ejus, id est ultimi fideles qui circa finem mundi temporibus videlicet Antichristi inveniendi sunt, prae magnitudine passionum ac diversarum tribulationum quasi multis contusionibus experti, non retinebunt veteris hominis vetustatem, sed transferentur per Christum in meliorem colorem, hoc est in spiritalis vitae novitatem; sicut aurichalcum quod quanto amplius incenditur et tunditur, tanto clarius conspicitur. Aliter pedes Domini aliquando significant stabilitatem aeternitatis, aliquando humanitatem, aliquando praedicatores sanctae Ecclesiae de quibus scriptum est: Quam speciosi pedes evangelizantium pacem et [Col. 0462B] evangelizantium bona (Isai. LII).

Hoc testimonio B. Joannis evangelistae, ut praediximus, sanctae Ecclesiae fides maxime roboratur, haereticorum assertio convincitur, Judaeorum perfidia superatur, paganorum superstitio frustratur. Sed si adhuc Jesum Christum in humanitate quam de Virgine sine contagione peccati assumpsit, o Eutychiani haeretici, assistere non creditis, si in vestrae pravitatis malitia perseverare disponitis, si praedictis sanctorum Patrum testimoniis fidem nondum accommodare vultis, si adhuc in vestrae perversitatis secta perseverare decernitis, Ezechielem prophetam in medium introducamus, et quidquid nobis de Dei et hominis Filio dixerit diligenter audiamus.

[Col. 0462C] Dic ergo, o Ezechiel propheta, qui casto corpore, simplici et mundo corde Deo servire meruisti; dic de Filio hominis illud quod, cum esses in medio captivorum juxta fluvium Chobar (quando videlicet aperti sunt coeli, et vidisti visiones Dei), tibi revelatum fuit, quatenus supradicti haeretici tuo fidelissimo testimonio superati a suae perversitatis nequitia recedant, et Jesum Christum verum Deum et verum hominem in Dei Patris dextera sedere fideliter credant. Super firmamentum, inquit, quod erat imminens capiti eorum, scilicet animalium, quasi aspectus lapidis sapphiri similitudo throni; et super similitudinem throni, similitudo quasi aspectus [Col. 0462D] hominis desuper (Ezech. I). B. Gregorius catholicae Ecclesiae doctor eximius accedat, et tantae subtilitatis versiculum nobis exponat. »Quid per thronum, inquit, nisi illae virtutes angelicae designantur quae ipsos quoque angelos dignitate superioris loci excellunt? Nam cum angeli nuntii dicantur et saepe angeli ad annuntianda quaedam hominibus veniant, throni missi ad ministerium nuntii nunquam leguntur, quia eis longe sublimis Creator omnium praesidet. Unde Paulus apostolus ordines coelestium agminum quos ad tertium coelum raptus viderat, describens ait: Sive throni, sive dominationes, sive principatus, sive potestates: omnia per ipsum et in [Col. 0463A] ipso creata sunt (Coloss. XI). Thronos igitur ante ipsos angelos [(31) 1Kb] ordines dixit, quibus illos praelatos esse cognovit. Bene autem thronus lapidi sapphiro comparatur, quoniam lapis sapphirus aerium habet colorem. Virtutes ergo coelestium spirituum lapide sapphiro designantur; quia hi spiritus, quibus Deus omnipotens altius praesidet, superioris loci in coelestibus dignitatem tenent. Super thronum vero similitudo hominis erat, quia et super illas virtutes, quae ipsos angelos antecedunt, Redemptoris nostri est gloria.

»Notandum ergo quis ordo servatur: super animalia enim firmamentum, super firmamentum thronus, super thronum homo esse describitur; quia et super sanctos homines adhuc in hac corruptione [Col. 0463B] corporis viventes angeli, et super angelos superiores et Deo proximae angelicae potestates; super potestates vero Deo proximas elevatus est mediator Dei et hominum homo Christus Jesus, et exaltatus in dextera Dei Patris.«

In hoc ergo quod Ezechiel propheta super thronos, id est super principatus et potestates similitudinem hominis esse dicebat, jam procul dubio ipsum Dei et Virginis Filium secundum carnem nasciturum et in Dei Patris dextera sessurum in spiritu praevidebat. Cum igitur propheta super omnes angelicas potestates similitudinem hominis sedere asserit, vobis Eutychianis haereticis qui illum non in humanitate, quam de intemerata Virgine sine peccato suscepit, sed in sola divinitate Deo Patri assistere [Col. 0463C] dicitis, aperte contradicit. Mentitos itaque vos in vestra assertione esse cognoscite, et Jesum Christum non in sola divinitate nec in sola humanitate, sed ipsum verum Deum et verum hominem in Dei Patris dextera sedere credite. Humanitatem enim nostram in unitate personae suae suscepit Dei Filius, quam erat sine dubio de potestate antiqui hostis redempturus. Et quoniam a Dei Filio humanitas ejus nunquam, ut dictum est, sejungitur; propterea in coelo omnibus angelis et in terra omnibus hominibus dominatur. Secundum naturam proprie humanam Filius Dei humiliavit se factus obediens Deo Patri usque ad mortem, mortem autem crucis. Secundum quam naturam etiam Deus Pater illum [Col. 0463D] exaltavit, et donavit illi nomen quod est super omne nomen, ut in nomine ipsius Dei et hominis Jesu Christi omne genu flectatur coelestium, terrestrium et infernorum, et omnis lingua confiteatur quia ipse Dominus noster Jesus Christus in gloria est Dei Patris (Philip. II). In tantum enim ipse Dei Filius naturam nostram dilexit, ut eam non solum a potestate diaboli liberaret, verum etiam in seipso super omnes bonos angelos in Patris dextera collocaret. Natura quoque humana quae in primo homine Adam a diabolo captivata fuerat, ipsa nunc in redemptore nostro Jesu Christo super omnes angelos regnat.

His supradictis, o Eutychiani haeretici, verissimis [Col. 0464A] auctoritatibus cum magistro vestro Eutychio in falsa assertione vestra procul dubio victi estis, qui Deum et hominem Jesum Christum in sola divinitate Deo Patri assistere dicitis. Veteris et Novi Testamenti idonei testes, quod Christus verus Deus et verus homo sit, apertissime concordant, et vos haereticae pravitatis dogmatizatores esse comprobant. Illi Jesum Christum in eadem humanitate quam de Virgine matre sine peccato assumpsit, in Dei Patris dextera sedere confirmant; et vos qui hoc pertinaciter negatis, in vestra disputatione omnino superant. Necesse est itaque ut Jesum Christum verum Deum et verum hominem esse indubitanter credatis, et de blasphemiis a vobis prolatis humiliter coram Deo et coram sanctae Ecclesiae praelatis [Col. 0464B] poenitentiam agatis, ut dignos poenitentiae fructus facientes remissionem peccatorum ab eodem Jesu Christo, Agno sine macula qui tollit peccata mundi, consequi possitis. Lepram itaque haereticae pravitatis vestrae secundum ejusdem Dei et hominis Jesu Christi praeceptum Ecclesiae sacerdotibus ostendite, et sanitatis colorem, scilicet catholicae fidei veritatem eorum judicio vel magisterio devota mente suscipite, ut recte credendo, humiliter poenitendo, et digna operando ejusdem Filii Dei et Virginis gratiam possitis recuperare. Amen.

Nolo vos, o Judaei, immemores esse vestrae oppositionis quam nuper de leprosis opposuistis nobis. Dixistis enim nos qui legem a Deo institutam legimus et prophetas ab eo missos credimus, non [Col. 0464C] debere leprosos suscipere, nec eos nobiscum commorari permittere, sed longius a nobis illos secundum Domini praeceptum deberemus repellere. Nos vero legem non ad litteram sed spiritaliter intelligentes vos, o Judaei, qui Christum publice blasphematis, omnesque supradictos haereticos quos superius Veteris et Novi Testamenti verissimis sanctarum Scripturarum testimoniis apertissime convincimus, quasi ulceribus plenos et lepra percussos extra castra, id est extra omnium fidelium sancta ac devota collegia projicimus. Revera vos estis condemnandi, o Judaei, et omnes haeretici, qui Christum blasphemant, non illi quos diversae infirmitates debilitant. Vos igitur atque omnes supradicti haeretici [Col. 0464D] lepram, id est falsam doctrinam in capitibus gestatis, qui Deum et hominem Jesum Christum publice dehonestatis, et erroris vestri blasphemias non solum non absconditis, verum etiam, quod est deterius, publica voce profertis, et toto mentis conamine defenditis. Vos itaque maxime leprosi estis vocandi et a castris fidelium separandi quos haeretica pravitas commaculat, quam quos accidens infirmitas debilitat et intercutaneus humor foedat.



§ XXXI.

Alogii haeretici Dei Verbum ante omnia saecula a Deo Patre genitum non credunt. Joannis Evangelium et Apocalypsim respuunt. Joannis Evangelio convincuntur.

Quia igitur falsas haereticorum sectas, illorum [Col. 0465A] scilicet qui in capite, id est qui manifeste haereticam perversitatem defendunt aperte notavimus, eorumque versutas assertiones sanctarum Scripturarum verissimis rationibus, Deo adjuvante, evidenter superavimus; iterum restat videndum qui sunt illi, qui in barba lepram gestant. Sicut enim barba ornamentum est viri, ita sancti apostoli et doctores ornamentum praestant corpori Christi, id est Ecclesiae. In barba ergo lepram gerunt, qui de apostolis caeterisque Ecclesiae sanctis praepositis perverse aliquid sentiunt, atque eos aliquod falsum praedicasse confingunt, ut Alogii haeretici, qui eisdem sanctis apostolis in multis contradixerunt.

»Alogii haeretici vocantur, ut ait B. Isidorus [(32) 1Kb] , tanquam sine verbo. Logos enim Graece verbum dicitur. [Col. 0465B] Dei enim Verbum ante omnia saecula ex Deo Patre genitum non credunt, respuentes Joannis Evangelium et Apocalypsim.« Recte siquidem et isti Alogii haeretici quasi lepram in barba gerunt qui Dei Patris Verbum, per quod omnia facta sunt, non credentes et apostolorum dicta respuentes maximam omni Ecclesiae foeditatem ingerere nituntur; sed omnino non poterunt, quia in sua disputatione plane mentiuntur. Quorum errorem B. Joannes evangelista in initio Evangelii sui aperte destruit, cum ait: In principio erat Verbum, et Verbum erat apud Deum, et Deus erat Verbum (Joan. I, 1).

Notandum quod praedicti Alogii haeretici, qui coaeternum Deo Patri Verbum non credunt, idcirco [Col. 0465C] hoc Evangelium non recipiunt, quia in eo Joannes evangelista testatur, Christum secundum divinitatem in principio Verbum esse, et apud Deum Patrem esse et Deum esse. Cum idem beatissimus apostolus et evangelista Joannes in Pathmos insula propter insuperabilem evangelizandi constantiam jussu Domitiani detineretur, Ecclesias Christi quas B. Paulus Dei gratia adjutus plantaverat, Apollo rigaverat, idem B. Joannes evangelista spiritali doctrina praedicando illustraverat, Alogius, Ebbio et Cerinthus haeretici atque alii pseudoapostoli haereticae perversitatis errore perturbaverant, dicentes Christum secundum divinitatem Deo Patri non esse coaeternum, sed temporaliter de Virgine sumpsisse [Col. 0465D] initium. Beatus itaque Joannes Domitiano Caesare a senatu Romano jam interfecto, divina disponente gratia, de Pathmos insula rediens, rogatus ab episcopis Asiae, ut contra supradictos haereticos Evangelium veritatis scriberet, eorumque mortiferam ac venenosam haeresim destrueret; ipse vero omni Ecclesiae indicto triduano jejunio Spiritus sancti magisterio scripsit Evangelium, per quod omnium haereticorum versuta assertio destruitur, omnis Ecclesia in fide catholica roboratur, fidelium mentes ad coelestia desideranda sublevantur, corda electorum in amore Dei et proximi magis ac magis accenduntur, omnis devotus Deo populus ad bene [Col. 0466A] operandum amplius provocatur, plebs sancta Christi sanguine redempta devotius charismata meliora aemulatur.

Supradictum ergo testimonium B. Joannis evangelistae, o haeretici, iterum in medium proferamus, et quid nobis de Christo secundum divinitatem dicat solerter audiamus. In principio, inquit, erat Verbum et Verbum erat apud Deum, et Deus erat Verbum. In hoc ergo quod illud in principio esse dicit, vos in vestra mendaci assertione, qui illud negatis aperte convincit. In hoc etiam quod illud apud Deum Patrem testatur fuisse, manifeste demonstrat Patrem et Filium non unam sed duas personas esse. In hoc rursus quod illud Deum esse et apud Deum fuisse commemorat, vos qui Christum [Col. 0466B] non verum Deum sed purum hominem esse negatis [(33) 1Kb] evidenter superat. Habet itaque Dominus noster Jesus Christus de Deo Patre naturalem divinitatis substantiam, habet de Virgine matre veram carnis naturam. Natus est ex Deo Patre ineffabiliter ante omnia saecula, natus est in saeculo ex incorrupta virgine Maria.

Ad vestram etiam falsam assertionem omnino convincendam et nostrae fidei veritatem confirmandam libri Apocalypsis testimonium proferamus, et quid nobis de Christi divinitate atque humanitate dicat, sollicite audiamus. Certe si sanctorum prophetarum dictis indubitanter fidem accommodamus, sanctis angelis ad ministerium nostrae salutis a Deo missis credere debemus. Quid ergo angelus [Col. 0466C] in persona Dei et hominis Jesu Christi omni Ecclesiae dicat, omnes simul audiamus: Haec dicit primus et novissimus, qui fuit mortuus et vivit: Scio tribulationem tuam et paupertatem (Apoc. II). Ac si divinitatem et humanitatem suam ad fidelium consolationem et corroborationem, ad Judaeorum vero, paganorum atque haereticorum confutationem apertius manifestans diceret: Non deficiatis vos, o fideles mei, in tribulationibus, quae odio nominis mei ab impiis ingeruntur vobis; quia ego tantus primus, scilicet existens ante omnia et per quem omnia subsistunt; et novissimus, per quem omnia consummabuntur, propter vos passus sum mortem. Moneo vos, o haeretici, qui Christum ab aeterno in [Col. 0466D] Deo Patre fuisse pertinaciter negatis, ut ea quae dicuntur sollicita mente audiatis. Per hoc ergo quod Christus per angelum primus, id est ante omnem creaturam existens dicitur, aperte non homo purus ut vos mentimini, sed verus Deus est credendus. Per hoc etiam quod ab eodem angelo subsequenter novissimus, scilicet per quem omnia consummabuntur, et mortuus et vivus asseritur, verus Deus et verus homo intelligitur, et firmiter ab omni Ecclesia creditur. Est itaque Dominus noster Jesus Christus primus, id est ante omnia saecula ex Deo Patre ineffabiliter genitus, et est novissimus post quem nullus, scilicet in quo omnia terminabuntur; [Col. 0467A] qui etiam ad judicandum vivos et mortuos cum potestate et majestate est venturus. In vestra igitur assertione, o haeretici, mentitos vos fuisse cognoscite, et Jesum Christum verum Deum et verum hominem esse indubitanter credite. Ipsum quippe sanctarum Scripturarum auctoritates verum Dei Patris et verum hominis matris Filium esse praedicant; et vos qui illum non ex Deo Patre ante omnia saecula, sed temporaliter ex matre principium habuisse asseritis, mentitos esse comprobant. Quasi ergo in barba, o haeretici, lepram habetis qui sanctorum apostolorum dicta respuistis, et Jesum Christum, per quem Deus Pater ex nihilo omnia condidit, publice blasphematis. Tamen si ex toto corde de tam damnabili secta recesseritis, [Col. 0467B] humiliterque de blasphemiis a vobis prolatis coram Deo poenitueritis, et per sanctae Ecclesiae ministros verae fidei regulam susceperitis, ab eodem omnipotenti Deo qui trinus est in personis et in essentia unus veniam consequi poteritis. Amen.



§ XXXII.---

Severiani haeretici Vetus non recipientes Testamentum et carnis resurrectionem negantes, vinum non bibentes annullantur. Job assertione, Exodi praefiguratione, Pauli testimonio oppositum affirmatur. Qua aetate, et quales, et quo statu resurgemus. Item quonam modo Christus descendet in voce archangeli, in sono tuboe, atque in media noctis hora. Eam iterum ex Ezechielis dictis figurat: et Osee in Christi resurrectione omnium mundi fidelium praedicat resurrectionem: sic et Numerorum libri historia. Etsi ossa in pulveribus redacta non minus resurgemus. Infert pulchram in Severianos [Col. 0467C] exclamationem.

In corpore etiam lepram habent qui sanctae Ecclesiae detrahunt: sicut Severiani haeretici, qui Vetus Testamentum non recipiunt, et carnis resurrectionem negant: sicut Heraclitae, qui nuptias damnant et coelorum regna parvulos habere non credunt; sicut Catharoae [(34) 1Kb] qui de suis meritis gloriantes, negant poenitentibus veniam peccatorum, et viduas si nupserint tanquam adulteras damnant. Omnes hi, quos praediximus haeretici, qui Sanctae Ecclesiae quae est corpus Christi, publice detrahunt, quasi lepram in corpore gerunt.

Sed jam de praedictis haereticis quid B. Isidorus dicat audiamus. »Severiani, inquit [(35) 1Kb] , haeretici [Col. 0467D] a Severo haeretico orti vinum non bibunt, Vetus Testamentum non recipiunt, et inter alios damnabiles errores generalem omnium hominum resurrectionem negant.« Recte quippe et isti ab ecclesiasticis viris quasi leprosi de coetu fidelium projiciuntur, id est inter haereticos reputantur, qui carnis resurrectionem negant, et sese falsa aestimatione religiosos putant. Quos aperte B. Job in sua falsa assertione mentitos esse convincit, cum se in novissimo die resurrecturum in sua propria carne asserit, dicens: Credo quod Redemptor meus vivit, et in novissimo die de terra surrecturus sum; [Col. 0468A] et rursus circumdabor pelle mea, et in carne mea videbo Deum Salvatorem meum (Job. XIX). Cum enim in eadem carne qua vivebat, se indubitanter resurrecturum, et suum Redemptorem visurum esse asserebat, vos evidenter in vestra mendacissima disputatione superabat vestramque damnabilem sectam omnino frustrabat.

Sed ad nostram etiam fidem confirmandam, qui carnis resurrectionem firmiter credimus futuram, et vestram perfidiam superandam, B. Paulum apostolum in medium introducamus, et quidquid nobis de omnium hominum generali resurrectione dicat, libenter audiamus. Hoc enim dicimus in verbo Domini, inquit, quia nos qui vivimus, qui residui sumus in adventu Domini, non praeveniemus eos qui [Col. 0468B] dormierunt. Quoniam ipse Dominus in jussu et in voce archangeli, et in tuba Dei descendet de caelo; et mortui qui in Christo sunt, resurgent primi. Deinde nos qui vivimus, qui relinquimur, simul rapiemur cum illis in nubibus obviam Christo in aera, et sic semper cum Domino erimus (I Thess. IV). His verissimis B. Pauli apostoli verbis, o Severiani haeretici, sancta mater omnium fidelium Ecclesia in fide catholica fortius roboratur, et vestra mendax assertio ex toto frustratur atque convincitur. Non solum enim simpliciter cunctorum hominum generalem resurrectionem narrat, verum etiam quo ordine celebranda erit manifeste praedicat. Ipsam quippe omnium futuram resurrectionem Dominus [Col. 0468C] in libro Exodi praesignabat, cum Moysi figurate dicebat: Quid est quod tenes in manu tua? Qui respondit: Virgam. Projice, inquit, illam in terram. Et projecit et versa est in serpentem. Expavit Moyses et fugit. Cui ait Dominus: Apprehende caudam ejus. Et apprehendit, et factus est virga (Exod. IV). [(36) 1Kb] In cauda enim serpentis saeculi finis intelligitur, quia humani generis mortalitas per lubrica temporum volvitur. Alii namque veniunt nascendo, alii eunt moriendo tanquam per serpentem. Mors semita est; sed fine novissimo velut cauda saeculi per resurrectionem revertemur ad manum Dei, qua apprehensi reparabimur in meliorem statum, et inimica morte destructa resurgentes in dextera Dei virga regni erimus.

[Col. 0468D] Supradictis auctoritatibus, o haeretici, veritas futurae resurrectionis aperte ostenditur, et vestrae disputationis falsitas qui illam negatis, omnino convincit [(37) 1Kb] . Utile nobis valde ac necessarium videtur, o Severiani haeretici, ut etiam B. Paulus in medio nostrum veniat, et nobis resurrectionis ordinem, quem Spiritu sancto interius docente didicit, sicut superius proposuit, apertius exponat. Dic ergo nobis si nosti, o sancte Paule, utrum nos qui adhuc in hoc saeculo vivimus, in quos videlicet saeculorum fines devenerunt, in die resurrectionis resurgemus primi, an illi qui ab initio mundi [Col. 0469A] ex hoc saeculo migraverunt? Nos, inquit, qui vivimus, qui residui sumus in adventu Domini, non proeveniemus eos qui ante nos dormierunt. Dic etiam nobis, sancte Paule apostole, ipse regum rex, legislator et judex Jesus Christus qualiter ad judicium est venturus. Ipse, inquit, Dominus in jussu, et in voce archangeli et in tuba Dei descendet de caelo; et mortui qui in Christo sunt resurgent primi. Qui sunt illi qui in Christo sunt mortui? Illi scilicet qui in veteri testamento Christum venturum et ex Virgine nasciturum, mundum per crucem redempturum, a mortuis resurrecturum, vivos et mortuos et saeculum per ignem judicaturum, et per eum salvari indubitanter crediderunt; et qui in novo testamento fidem catholicam verbo et opere veraciter [Col. 0469B] tenuerunt. O sancte Paule apostole! quoniam isti qui in Christo mortui sunt resurrexerunt, quid de nobis tunc erit? Nos, inquit, qui adhuc vivimus, qui relinquimur, simul rapiemur cum illis in nubibus obviam Christo in aera, et sic semper cum Domino erimus. O sancte Paule! etiam rogamus ut dicas nobis, in qua aetate vel mensura resurrecturi sumus. Omnes, inquit, occurremus in virum perfectum, in mensuram aetatis plenitudinis Christi (Ephes. IV). [(38) 1Kb] Virum hoc loco Apostolus posuit, non tamen ut sexum distingueret, sed ut virium perfectionem significaret, quam tunc habebimus; sed non omnes eamdem staturam corporis obtinebimus. Unde ait B. Augustinus: »Non dixit Apostolus in mensuram corporis vel staturae Christi, sed aetatis; [Col. 0469C] quia unusquisque suam recipiet mensuram, vel quam habuit in juventute etiam si senex obiit, vel fuerat habiturus si ante est defunctus. Aetas vero erit illa, ad quam pervenit Christus, scilicet juvenilis, ut circa triginta annos. Triginta enim duorum annorum et trium mensium erat aetas Christi in qua mortuus est et resurrexit. Resurgent itaque justorum corpora sine omni vitio fulgida sicut sol, praecisis cunctis deformitatibus quas hic habuerunt.«

Forte quaeritis, o haeretici, quae sit illa vox archangeli et tuba Dei, in quibus juxta Apostolum Deus et homo Jesus Christus de coelo est descensurus, et quarum sonitu de monumentis mortui resuscitabuntur? [Col. 0469D] [(39) 1Kb] Si ergo haec scire vultis, Magister Petrus vir scilicet sapiens, et discretus accedat, et ea vobis exponat. »Causa, inquit, resurrectionis mortuorum erit vox tubae, quae in adventu judicis ab omnibus audietur, et cujus virtute excitabuntur mortui, et de monumentis resurgent, sicut de eodem Filio Dei et Virginis Propheta ait: Dabit voci suae vocem virtutis (Psal. LXVII), id est effectum resuscitandi mortuos. Unde etiam Joannes evangelista ait: Venit hora, in qua omnes qui in monumentis sunt, audient vocem Filii Dei: et procedent boni in resurrectionem vitae; mali vero in resurrectionem judicii (Joan. V).«

[Col. 0470A] Sed etiam quaeritis, o Severiani haeretici, quae et qualis sit vox illa? B. Paulum iterum in medium introducamus, et quae et qualis sit diligenter ab eo audiamus: Ipse, inquit, Dominus in voce archangeli, et in tuba Dei descendet de coelo. Iste utique qui ab Apostolo archangelus dicitur judex vivorum et mortuorum, Jesus Christus intelligitur. Eadem vox etiam tuba dicitur quae erit manifesta et novissima; quia post eam non erit alia. Est etiam haec tuba clamor, ut ait sapiens Augustinus, de quo in Evangelio dicitur: Media nocte clamor factus est: Ecce sponsus venit, exite obviam ei (Matth. II). Quod ergo vox archangeli et tuba Dei ab Apostolo dicitur, in Evangelio vox Filii Dei et clamor appellatur. Qua hora etiam ipse Deus et homo Jesus Christus ad [Col. 0470B] judicium venturus sit, ipse in Evangelio insinuat, dicens: Media nocte clamor factus est; ecce sponsus venit, exite obviam ei. Quod B. Augustinus exponens ait: »Media nox non pro hora temporis ponitur, sed quia tunc veniet cum non speratur. Media ergo nocte, scilicet cum valde obscurum erit, id est occultum, veniet.« Unde dicitur: Dies Domini sicut fur in nocte ita veniet (I Thess. V).

Sed quid de novissima tuba Magister Anselmus dicat audiamus. Sicut cum Dominus, inquit, daret legem in monte Sinai, audita est vox tubae; ita angeli ad hoc constituti corporibus et tubis de aere sumptis terribile judicium Dei tubae sonitu mundo intonabunt, Christus scilicet per eos. Unde est illud: Canet enim tuba, et mortui resurgent (I Cor. XV). [Col. 0470C] Sic enim de reprobis per Psalmistam dicitur: Periit memoria eorum cum sonitu (Psal. IX), scilicet novissimae tubae. Ad quam vocem mortui boni et mali in ictu oculi in novissima tuba, id est in quantum possis oculum aperire, resurgent.

Quid ad haec dicitis, o Severiani haeretici, qui generalem omnium hominum resurrectionem negatis? quid opponitis vel quid respondetis? Nunquid jam supradictis auctoritatibus, quod omnium hominum futura sit resurrectio, sibi veraciter concordantibus, indubitanter fidem accommodatis, an adhuc de illa dubitatis? Sed quia illam nondum futuram perfecte creditis; ad vestram perfidiam superandam, et ejusdem resurrectionis fidem confirmandam [Col. 0470D] alios introducamus testes. B. igitur Job iterum accedat, et nobis futurae resurrectionis testimonium proferat. Scio, inquit, quod Redemptor meus vivit, et in novissimo die de terra surrecturus sum: et rursus circumdabor pelle mea, et in carne mea videbo Deum Salvatorem meum, quem visurus sum ego ipse, et oculi mei conspecturi sunt et non alius (Job XIX). Notate verba, o Severiani haeretici, et tam perspicuae auctoritati adhibete mentis intelligentiam. Quid ergo de Redemptore nostro qui pro nobis veraciter passus est et resurrexit; qui resurrectione sua futuram omnium nostrum resurrectionem aperte praesignavit, B. Job dicat, audiamus. [Col. 0471A] Scio, inquit, quod Redemptor meus vivit. [(40) 1Kb] Quia enim non ait Conditor sed Redemptor, aperte eum denuntiat, qui postquam omnia creavit, ut nos de diaboli captivitate redimeret, inter nos incarnatus apparuit, suaque nos passione a perpetua morte liberavit. Ac si apertius diceret: Infideles quique illum flagellatum, derisum, palmis caesum, spinis coronatum, sputis illinitum, crucifixum, mortuum, ac sepultum noverunt; et tamen verum Deum esse, et post mortem vivere non crediderunt: sed ego ipsum post mortem vivere certa fide credo, libera voce profiteor, quod idem ipse Redemptor meus resurgens a mortuis vivit, qui inter impiorum manus occubuit. De futuro enim quasi de praeterito loquitur. Sed quid, o B. Job, per resurrectionem [Col. 0471B] illius etiam de tuae carnis resurrectione confidis, aperta, quaesumus, voce confitere, ut Severiani haeretici a sua perversitate tuo testimonio conversi, se resurrecturos esse credant, qui usque in hodiernum diem resurrectionem carnis negant. In novissimo die, inquit, de terra surrecturus sum [(41) 1Kb] . Quare? Quia videlicet resurrectionem quam ipse Redemptor meus in se ostendit, in me etiam indubitanter facturus est. Hoc loco, id est in hac tanta fortitudine fidei B. Job totius Ecclesiae catholicae personam tenet. Ostendit ergo in se resurrectionem, ut nos resurgere posse confidamus. Unde et eamdem mortem non plusquam triduanam esse voluit; ne si in illo resurrectio differretur, in nobis omnimodo desperaretur. Quod bene de illo per Prophetam [Col. 0471C] dicitur: De torrente in via bibet; propterea exaltabit caput (Psal. C). Quasi enim de quodam flumine nostrae passionis non in mansione, sed in via dignatus est bibere, qui mortem transitorie, id est ad triduum voluit gustare. Dum ergo die tertia surrexit, quid in ejus corpore, id est in Ecclesia sequatur ostendit.

Forte, o Severiani haeretici, quia consideratis quod spiritus a carne solvitur, quod caro in putredinem vertitur, quod putredo in pulverem redigitur, quod pulvis in elementis solvitur, et nequaquam ab humanis oculis ultra videtur, idcirco resurrectionem fieri desperatis. Qui etiam dum arida ossa inspicitis, haec vestiri carnibus, rursumque ad vitam [Col. 0471D] virescere posse diffiditis. Sed si rationis fidem ex obedientia non tenetis, certe hanc tenere ex ratione debetis. Indesinenter cernitis parva arborum semina terrae humoribus commendari, ex quibus non longe post aspicitis magna arbusta surgere, folia pomaque proferre. Quid ergo mirum, si tenuissimum pulverem vel a nostris oculis in elementis redactum, cum vult in hominem reformat, qui ex tenuissimis seminibus immensa arbusta reintegrat? Quia ergo rationales estis a Deo conditi, o haeretici, spem resurrectionis vestrae ex ipsa debetis rerum spem et contemplationem [(42) 1Kb] colligere.

[Col. 0472A] Sed jam quid B. Job dicat, o Severiani haeretici, moneo ut diligenter audiatis. Credo, inquit, quod Redemptor meus vivit, et in novissimo die de terra surrecturus sum. Ecce jam verissimum resurrectionis testimonium, o B. Job, a te audivimus; sed tamen effectum resurrectionis iterum audire volumus. Indubitanter credimus quia resurrecturi sumus; sed adhuc scire desideramus, quales in ipsa resurrectione erimus. Scire utique optamus, utrum in quodam alio subtili fortasse vel aereo, an in eo, quod [(43) 1Kb] morimur, corpore resurgemus? Neque enim resurrectio recte dici potest, ubi non resurgit quod moritur. Hanc ergo dubitationem, o B. Job, nobis tolle; et si caro nostra veraciter resurgere debet, ad catholicae fidei corroborationem evidenter [Col. 0472B] ostende.

Sequitur: Et rursus circumdabor pelle mea. Dum tua pelle te, o B. Job, rursus circumdandum dicis, omnis dubitatio verae resurrectionis a mentibus nostris aperte tollitur. Jam itaque de spe resurrectionis nostrae non possumus dubitare, dum te asseris in novissimo die resurrecturum esse. Ut etiam a nobis omnem ambiguitatem auferas rogamus, ut de verae resurrectionis statu iterum aliquod testimonium proferas. Et in carne mea, inquit, videbo Deum Salvatorem meum. Nihil ultra procul dubio restat, unde mens vestra, o Severiani haeretici, amplius dubitare debeat, cum aperte audiatis B. Job in novissimo die resurrecturum, sua pelle rursus circumdaturum [(44) 1Kb] , et in sua propria carne se Deum [Col. 0472C] Salvatorem visurum protestantem. Sed utrum in hac eadem carne, qua vivimus, an in qualibet alia resurrecturi sumus, te, o B. Job, rogamus, ut certius ostendas nobis audire cupientibus. Subjunge itaque, o B. Job, quae sentis, et aufer a cordibus nostris scrupulum dubietatis. Sequitur: Quem visurus sum ego ipse, et oculi mei conspecturi sunt et non alius. [(45) 1Kb] Si enim post resurrectionem ut quidam arbitrantur, corpus palpabile non erit, profecto alius moritur et alius resurgit; et quod dictu nefas est credere, ac si ego morior et alius resurgat. Sed B. Job hanc sententiam veridica voce destruit, cum ait: Quem visurus sum ego ipse, et oculi mei conspecturi sunt et non alius. In hoc quod seipsum [Col. 0472D] et non alium pro se Deum esse visurum indubitanter asseverat, statum verae resurrectionis aperte demonstrat. Quod etiam Redemptor noster post resurrectionem suam dubitantibus discipulis palpanda ossa carnemque praebebat, veritatem suae jam resuscitatae carnis et futurae adhuc nostrae resurrectionis praeostendebat. Palpate, inquit, et videte, quia spiritus carnem et ossa non habet, sicut me videtis habere (Luc. XXIV).

Hoc loco vos moneo, o Severiani haeretici, ut B. Job testimonio fidem attribuentes, et Jesu Christi redemptoris mundi post resurrectionem palpabile [Col. 0473A] corpus firmiter credentes haereticae pravitatis perfidiam relinquatis, et universalem cunctorum hominum futuram resurrectionem absque ulla dubitatione credatis. Nos quippe fatemur carnem nostram post resurrectionem futuram et eamdem et diversam: eamdem per naturam, diversam per gloriam; eamdem per veritatem, diversam per potentiam. Erit itaque subtilis, quia et incorruptibilis; erit palpabilis, quia non amittet essentiam veracis naturae.

Rogamus etiam te, o sancte Job, ut ipsam resurrectionis fiduciam qua spe teneas, quanta certitudine praestoleris, subjungas: Reposita est, inquit, haec spes mea in sinu meo. Certissime nos tenere credimus, quod in sinu reponimus. In sinu ergo [Col. 0473B] suo iste vir sanctus, id est in corde suo spem repositam habuit, qui Spiritu sancto illuminatus de spe resurrectionis tanta certitudine verissima testimonia protulit. Sed si adhuc in vestra damnabili perfidia, o haeretici, perseverantes tam verissimis Novi et Veteris Testamenti auctoritatibus, quod veraciter omnes homines cum corporibus suis resurgent, fidem accommodare non vultis, quam perspicue justorum omnium resurrectionem ipse Deus omnipotens creator corporis et animae per Ezechielem prophetam praesignaverit, moneo ut attentius audiatis.

Facta est, inquit, super me manus Domini, et eduxit me in spiritu Domini: et dimisit me in medio [Col. 0473C] campi qui erat plenus ossibus. Et circumduxit me per ea in gyro. Erant autem multa valde super faciem campi siccaque vehementer, et dixit ad me: Fili hominis, putasne vivant ossa ista? Et dixi: Domine Deus, tu nosti. Ac si diceret: Domine Deus, qui plenam habes omnium futurorum scientiam, tu nosti si ultra vivere poterunt ossa ista. Et dixit Dominus ad me: Vaticinare ossibus istis, et dices eis: Ossa arida, audite verbum Domini (Ezech. XXXVII). Mirum est quod ad ossa arida loquitur, ut antequam haberent nervos, carnem et cutem, et spiritum vivificantem, Dei possint audire sermonem. Haec dicit Dominus Deus ossibus his: Ecce ego intromittam in vos spiritum, et vivetis; et dabo super vos nervos, ut conjungamini, et succrescere faciam [Col. 0473D] carnes super vos, et superextendam in vobis cutem, et dabo vobis spiritum, et vivetis, et scietis quia ego Dominus: et prophetavi sicut praeceperat mihi. Factus est autem sonus, prophetante me, et ecce commotio; et accesserunt ossa ad ossa, unumquodque ad juncturam suam. Et vidi, et ecce super eam nervi et carnes ascenderunt; et extensa est in eis cutis desuper, et spiritum non habebant. Et dixit ad me: Fili hominis, vaticinare, et dices ad spiritum: Haec dicit Dominus Deus: A quatuor ventis veni, spiritus; et insuffla super interfectos istos, et reviviscant. Et prophetavi, sicut praeceperat mihi Dominus. Et ingressus est in ea spiritus et vixerunt; steteruntque super pedes suos exercitus grandis nimis valde. Et dixit ad me: Fili hominis, ossa haec domus Israel est. Israel [Col. 0474A] quippe vir videns Deum interpretatur. Ossa igitur haec domus Israel est, id est sancta Ecclesia, quae revera domus est Christianorum fide et operatione Deum videntium.

Sed quid ipsi mortui dicant, audiamus. Aruerunt ossa nostra, periit spes nostra, scilicet quantum ad nos, et abscissi sumus. Ac si apertius dicerent: Si per divinam omnipotentiam non surrexerimus, jam per nos resurgere amplius minime poterimus. Propterea, inquit, vaticinare, et dices ad eos: Haec dicit Dominus Deus: Ecce ego aperiam tumulos vestros, et educam vos de sepulcris vestris, populus meus; et inducam vos in terram vestram Israel; et scietis quia ego Dominus. Hic quaeritur, si adhuc aperiendi sunt tumuli, quomodo erant ossa super faciem campi? [Col. 0474B] Per hoc ergo quod adhuc mortuorum tumulos aperiendos esse dixit, figurate se loqui innotuit. Sequitur: Cum aperuero, inquit, sepulcra vestra, et eduxero vos de tumulis vestris, populus meus; et dedero spiritum meum in vobis, et vixeritis, et requiescere vos fecero super humum vestram; scietis quia ego Dominus locutus sum, et feci, ait Dominus Deus. Haec supradicta non de generali, bonorum scilicet et malorum, sed de prima resurrectione, qua sancti resurgent, intelligi debent, de qua dicitur: Beatus qui habet partem in prima resurrectione, quia in eo secunda mors potestatem non habebit (Apoc. XX). Unde ait B. Paulus: Mortui qui in Christo sunt, resurgent primi (I Thess. IV). Alia igitur erit sanctorum, atque [Col. 0474C] alia resurrectio peccatorum. Sic enim Psalmista ait: Non resurgunt impii in judicio; nec peccatores in consilio justorum (Psal. I).

Sed quid Dominus justis qui in monumentis sunt, qui scilicet non in se, sed in ipso confidentiam habent, superius dixerit, iterum ad memoriam reducamus, quatenus in cordibus omnium fidelium resurrectionis fides fortius roboretur, et vestra mendax assertio, o Severiani haeretici, qui illam negatis, evidentius superetur. Ait enim: Ecce ego aperiam tumulos vestros, et educam vos de sepulcris vestris, populus meus. Huic simile est quod ipse Deus et homo Jesus Christus in Evangelio de seipso ait: Venit hora quando mortui, qui in monumentis sunt, audient vocem Filii Dei; et procedent qui bona [Col. 0474D] fecerunt in resurrectionem vitae (Joan. V). Et iterum: qui audierint vocem Filii Dei vivent (ibid.). Et inducam vos, inquit, in terram vestram Israel, id est in terram sanctorum semper viventium, et faciem Dei videntium, de qua ipse Dei Virginisque Filius ait in Evangelio: Beati mites, quoniam ipsi possidebunt terram (Matth. V); et de qua Psalmista gratulabundus cecinit, dicens: Placebo Domino in regione vivorum (Psal. CXIV). His et hujusmodi Novi et Veteris Testamenti verissimis auctoritatibus, o haeretici, catholica fides maxime confirmatur, et vestra perfidia omnino convincitur.

Potest tamen haec supradicta visio etiam de temporali resurrectione intelligi: nam cum perversi quique in suis sceleribus delectabiliter ac perseveranter [Col. 0475A] vivunt, et salvari posse de Dei bonitate diffidunt; quamvis adhuc in corporibus vivant, jam tamen in animabus Deo mortui existunt. Cum autem, divina illustrante gratia, de Dei misericordia praesumentes praeterita peccata jam plangunt, et iterum plangendo non committunt, seque ipsos bonae operationis studio devota mente subjiciunt; procul dubio a perpetua morte resurgunt. Nemo enim peccata poterit plangere, nec spem veniae in corde recipere, nisi Deo respiciente. Sic enim in Evangelio legitur: Conversus Dominus respexit Petrum (Luc. XXII). Unde etiam supradicti in peccatis mortui, et desperationis mole obruti, in latitudine campi, id est in consuetudine male videndi jacentes prostrati apud semetipsos dicunt: Aruerunt ossa nostra, periit [Col. 0475B] spes nostra, et abscissi sumus. Quasi dicerent: Aruerunt ossa nostra, scilicet bene operandi fortitudo in nobis defecit; periit spes nostra, videlicet a peccatis resurgendi; et abscissi sumus nostra aestimatione, id est repulsi ab electorum Dei societate. Sed cum divinae bonitatis gratia eorum mentes misericorditer illustrat, statim illos a desperationis morte resuscitat, et ad consequendam peccatorum veniam fiducialiter sublevat. Unde superius Dominus Ezechielem prophetam admonens, dicit: Vaticinare, fili hominis, et dices ad spiritum: Haec dicit Dominus: A quatuor ventis veni, spiritus; et insuffla super interfectos istos, et reviviscant. Et prophetavi sicut praeceperat mihi Dominus, et ingressus est in ea spiritus, et vixerunt; steteruntque [Col. 0475C] super pedes suos. Inspiravit Deus in faciem primi hominis spiraculum vitae, et factus est homo in animam viventem (Gen. II): inspirat etiam hodie in cordibus peccatorum quibus vult, et resuscitat eos atque reformat in spiritum vivificantem.

Quid ad haec dicitis, o Severiani haeretici, quid respondetis, vel quid objicitis? Nunquid jam omnium hominum generalem in novissimo die futuram resurrectionem creditis; an adhuc de illa dubitatis? Sed si adhuc omnes homines resurrecturos esse non creditis, si aliquem [(46) 1Kb] dubietatis scrupulum residet in mentibus vestris, si necdum supradictis auctoritatibus, quod veraciter humanum genus resurrecturum, et de propriis actibus ante [Col. 0475D] tribunal Christi rationem redditurum sit non creditis: ad vestram mendacissimam perfidiam omnino convincendam, et catholicae fidei veritatem magis magisque roborandam, alios iterum idoneos introducamus testes. Moneo igitur vos ut patienter audiatis Osee propheta Spiritu sancto edoctus quam evidenter per resurrectionem Domini nostri Jesu Christi olim celebratam, omnium hominum in finem mundi resurrectionem praedicit futuram. Ait enim in persona gentilium prius idola colentium, postea vero mutuo sese ad fidem Christi provocantium: Venite et revertamur ad Dominum; quia ipse cepit et sanabit, vercutiet et curabit nos (Ose. VI). Aptissime haec [Col. 0476A] prophetia gentilibus convenit, qui longa diaboli servitute idola adorando afflicti, tandem orto lumine veritatis in adventu Christi per fidem de infidelitatis tenebris surgunt, et alios ad bene operandum hortantur. Ac si apertius dicerent: Venite et revertamur ad Dominum, a quo recesseramus peccando; quia ipse cepit, quando scilicet Verbum caro factum est, et habitavit in nobis (Joan. I); et sanabit nos a vulneribus peccatorum, scilicet per poenitentiam curabit. Sequitur: Vivificabit nos post duos dies; in die tertia suscitabit nos et vivemus in conspectu ejus. Ac si dicerent: Non solum curabit, sed etiam vivificabit nos post duos dies, videlicet quibus jacuit in sepulcro, et in die tertia resurgens a mortuis suscitabit nos secum. Et ita per poenitentiam [Col. 0476B] a peccatis omnibus curati, per illius Evangelium in Dei Patris cognitione vivificati, et cum eodem Jesu Christo a corporis et animae perpetua morte suscitati, tam in praesenti quam in futuro vivemus in conspectu ejus, quo absente mortui jacebamus: ejus magisterio instructi sciemus, quid cavere vel quid sequi debeamus, sequemurque illum vel nunc imitando, sive ad coelos ascendendo, ut cognoscamus Dominum facie ad faciem sicuti est (I Cor. XIII). Unde ipse Deus et homo Jesus Christus Deo Patri in Evangelio loquitur, dicens: Pater, haec est vita aeterna, ut cognoscant te solum verum Deum, et quem misisti Jesum Christum (Joan. XVII).

Forte quaeritis, o Severiani haeretici, qui generalem [Col. 0476C] omnium hominum resurrectionem negatis: qui sint isti tres dies quibus nos per Christi resurrectionem propheta curari, vivificari, et a morte resuscitari asserit. Nos igitur vobis respondentes dicimus, primum diem esse humilem Christi adventum; secundum quando in potestate et majestate magna ad judicium in gloria venientem [(47) 1Kb] ab hominibus videbitur; tertium quando, peracto judicio, ampliorem suae claritatis gloriam electis suis monstrabit. Vel primus dies primum saeculi tempus; secundus exstitit in adventu Christi, quo vivificamur per fidem, vel jam per spem consedemus cum Christo in coelestibus; tertius dies resurrectionis in quo per Christum olim resuscitatum resurgemus. [Col. 0476D] Quod B. Paulus testatur, dicens: Unde etiam salvatorem exspectamus, de coelis videlicet, Dominum nostrum Jesum Christum, qui reformabit (in resurrectione) corpus humilitatis nostrae configuratum corpori claritatis suae (Philipp. III).

Ecce quomodo testes veritatis, quod omnes homines resurgere habeant, sibi concordant: ecce quam evidenter vos, o Severiani haeretici, qui generalem resurrectionem negatis, in vestra assertione mentitos esse comprobant. Ad ea quae interrogo, o infelices haeretici, volo ut respondeatis mihi. Si enim, ut vos mentimini, a mortuis non resurgemus, quomodo resurrectionem Christi primitias habemus? [Col. 0477A] Si enim de illo ait Apostolus: Christus resurrexit a mortuis primitiae dormientium quoniam quidem per hominem, scilicet per Adam, mors; et per hominem, id est per Christum, resurrectio mortuorum. Et sicut in Adam omnes moriuntur, ita et in Christo omnes vivificabuntur (I Cor. XV). Si ergo, ut dictum est, a mortis somno non resurgemus, quomodo resurrectionem Dominicam primitias habemus? Ecce veteris ac novi testamenti Patres uno sibi spiritu de carnis resurrectione conveniunt. Ecce quam perspicue vos assertores mendacii esse convincunt. Ecce ipsa per se Veritas prius voce docuit, quod de resurrectione carnis postmodum opere ostendit; et tamen vos de illa, o miseri, adhuc in vestra perfidia remanetis dubii. Credere itaque [Col. 0477B] indubitanter debetis Jesum Christum tertia die a mortuis resurrexisse, et in novissimo die per illius resurrectionem omnes homines cum corporibus suis resurrecturos esse. Ipse quippe humani generis Redemptor mortem suscepit, ne mori timeremus. Ostendit in se resurrectionem, ut nos resurgere posse confidamus. Dum ergo die tertio resurrexit, quid in ejus corpore, id est in Ecclesia sequatur, ostendit. Suo utique monstravit exemplo, quod fidelibus suis promisit in praemio; ut sicut ipsum resurrexisse fideles sui agnoscerent, ita in seipsis in fine mundi resurrectionis praemia sperarent. Ecce nos per mortem carnis usque in finem mundi remanemus in pulverem; ille autem die tertia ab [Col. 0477C] ariditate mortis viruit, et divinitatis suae nobis potentiam ipsa innovatione carnis ostendit.

Ad convincendam itaque obstinatae mentis vestrae duritiam, et catholicae fidei veritatem confirmandam, quam perspicue libri Numeri historia ejusdem Redemptoris nostri triduanam, et generalem omnium hominum futuram resurrectionem praefiguraverit, in medium proferamus. Ait ergo Dominus ad Moysen: Loquere ad filios Israel, et accipe ab eis virgas singulas per cognationes suas, a cunctis principibus tribuum, virgas duodecim, et uniuscujusque nomen superscribes virgae suae. Nomen autem Aaron erit in tribu Levi, et una virga cunctas eorum familias continebit; ponesque eas in tabernaculo foederis coram testimonio, ubi loquar ad te. Quem [Col. 0477D] ex his elegero, germinabit virga ejus; et cohibebo a me querimonias filiorum Israel, quibus contra vos murmurant. Locutus est ergo Moyses ad filios Israel: et dederunt ei omnes principes virgas per singulas tribus, fueruntque virgae duodecim absque virga Aaron. Quas cum posuisset Moyses coram Domino in tabernaculo testimonii: sequenti die regressus invenit germinasse virgam Aaron in domo Levi, et turgentibus gemmis eruperant flores, qui foliis dilatati in amygdalas deformati sunt. Protulit igitur Moyses omnes virgas de conspectu Domini ad cunctos filios Israel, videruntque, et receperunt singuli virgas suas. Dixitque [Col. 0478A] Dominus ad Moysen: Refer virgam Aaron in tabernaculum testimonii, ut servetur ibi in signum rebellium filiorum Israel (Num. XVII).

Notandum, quod praedictae virgae idcirco in tabernaculo foederis jussu Domini reponebantur, ut sacerdotium Aaron, qui de tribu Levi ortus fuerat, quod superbe a Core, Dathan et Abiron despiciebatur, supradicto miraculo a Domino approbari atque laudari manifeste a praesentibus et futuris agnosceretur [(48) 1Kb] . Cum ergo, ut dictum est, Aaron ministerium invidiose despiceretur, ne digna tribus ad offerenda holaucausta crederetur, duodecim virgae juxta duodecim tribus in tabernaculo reponi praecipiuntur. Et ecce virga Levi sequenti die viruit, et quid virtutis in munere Aaron haberet, ostendit. [Col. 0478B] Quo videlicet signo quid aliud innuitur, nisi quod omnes qui usque ad finem mundi jacemus in mortem carnis, quasi virgae reliquae in ariditate remanemus? Sed cunctis virgis in ariditate remanentibus virga Levi ad florem rediit, quia corpus Domini Jesu Christi, veri scilicet sacerdotis nostri, in mortis ariditate positum in florem verae resurrectionis erupit. Quo flore Aaron recte sacerdos esse cognoscitur, quia hac resurrectionis gloria Redemptor noster qui de tribu Juda ac Levi ortus est, intercessor pro nobis apud Deum Patrem esse monstratur. Ecce ergo jam virga Aaron post ariditatem floret, sed virgae duodecim tribuum in ariditate remanent; quia jam quidem corpus Domini [Col. 0478C] post mortem vivit, sed nostra adhuc corpora usque in finem mundi a resurrectionis gloria differuntur. Quam dilationi [(49) 1Kb] B. Job diligenter considerans ait: Et in novissimo die de terra surrecturus sum. Habemus ergo spem resurrectionis nostrae considerata gloria capitis nostri.

Sed forte adhuc de generali resurrectione dubii remanentes nobis hujusmodi opponitis dicentes: [(50) 1Kb] Quid mirum si Christus tertia die a mortuis resurrexit, qui non purus homo sed verus Deus et verus homo existens, mortem quam ex humanitate pertulit, ex divinitate superavit? Nos vero qui puri homines sumus, a morte in fine mundi de pulvere nullatenus resurgere poterimus. Ad haec nos, o Severiani haeretici, vobis respondentes dicimus, [Col. 0478D] quod tempore resurrectionis ejusdem Domini nostri Jesu Christi non tantum ipse qui verus Deus et verus homo est, a morte resurrexit, sed etiam multa sanctorum corpora qui dormierant, secum resurgere fecit (Matth. XXVII), ut et in se nobis resurrectionis exemplum ostenderet; et de aliorum, qui nobis per puram humanitatem similes fuerunt, nos resurrectione roboraret; quatenus cum se homo desperaret percipere, quod in se ostenderat Deus homo; hoc in se fieri posse praesumeret, quod in ipsis factum cognosceret, quos puros fuisse homines non dubitaret.

[Col. 0479A] Sed in vestra adhuc incredulitatis perfidia perseverantes nobis haec objicitis dicentes: Spiritus a carne resolutus, caro in putredinem versa, putredo in pulverem redacta, pulvis in elementis dispersus, ita ut humanis oculis jam videri omnino non possit, in novissimo die resurgere quomodo poterit? Vel arida ossa carne et nervis spoliata, vestiri iterum carnibus, rursumque ad vitam viridescere, quomodo poterunt? Ad haec nos respondentes vobis dicimus, quia si resurrectionis fidem ex obedientia non tenetis, certe hanc tenere ex ratione deberetis. Sed B. Gregorium in medium introducamus, et quid nobis ad supradictam oppositionem vestram respondendum sit, ab illo audiamus. Te ergo, o S. Gregori, obnixe rogamus, ut [Col. 0479B] doceas nos qualiter Severianis haereticis ad supradicta respondere debeamus. »Quid aliud, inquit, [(51) 1Kb] respondere praedictae oppositioni eorum debemus, nisi ut prius cogitent qualiter in hunc mundum venerint, et tunc invenient qualiter resurgant.« Tu ergo, o Severe haeretice, qui generalem omnium hominum resurrectionem negas, quid B. Gregorius tibi dicat moneo ut diligenter audias. »Certe, inquit, tu haeretice, qui de resurrectione dubitas, aliquando in matris utero spuma sanguinis eras. Ibi quippe ex patris semine et matris sanguine parvulus ac liquidus globus eras. Dic ergo si nosti, qualiter ille humor seminis in ossibus duruit, qualiter in medullis liquidus remansit, qualiter in nervis solidatus est, qualiter in carnibus crevit, qualiter in cute extensus [Col. 0479C] est, qualiter in capillis atque in ungulis distinctus, ita ut capilli molliores carnibus, et ungues essent teneriores ossibus, carnibus duriores? Si igitur tot et tanta ex uno semine, et per species distincta sunt, et tamen in forma remanent conjuncta; quid mirum si omnipotens Deus corpus quod tam mirabiliter potuit creare, in illa etiam resurrectione de pulvere possit resuscitare? Idcirco dicitur omnipotens, quia omnia quaecunque vult facit (Psal. CXXXIV): nam illius voluntas omnipotentia est. Quomodo ergo, o haeretice, humana ratione vis comprehendere qualiter de morte ad vitam redeas, qui quomodo in hunc mundum venisti, ignoras? Da ergo Creatoris tui potentiae, quod de temetipso [Col. 0479D] non vales comprehendere.

»Certe enim quia tu ex terra factus es, terra vero ex nihilo; tu ex nihilo creatus es. Ne ergo de carnis tuae resurrectione desperes, perpende prudenter, quia minus est Deo reparare quod erat, quam fecisse quod non erat. Si non potes, o haeretice, resurrectionis effectum comprehendere, perpende, quam multa sunt quae non intelligis qualiter sint, et tamen illa esse non dubitas. Dic ergo si nosti, gyrum coeli, terrae cardines, aquarum abyssus, ubi finiuntur vel ubi suspensi sunt?« Unde ait B. Gregorius: »Scimus quia quod ex nihilo factum est, pendet in nihilo.« Item ipse: »Sed si [Col. 0480A] est aliquid quod dicitur nihilum, jam nihilum non est. Si autem nihil est, nihilum nusquam mundi moles dependet, nec est ubi sit, quod creatum est ut sit. Quomodo ergo nusquam est, quod novimus quia est. Sed haec fortasse, o haeretice, ad te multa sunt et ad intelligendum difficilia.

»Ad temetipsum ergo revertere et qualiter creatus sis, si potes diligenter perpende. Certe ex spiritu es creatus et limo: uno invisibili, et altero visibili; uno sensibili et altero insensibili. Quomodo ergo in te permisci potuerunt spiritus et limus, atque ex diverso fieri res non diversa, ita ut in tanta convenientia spiritus et limus miscerentur, ut cum caro atteritur, spiritus marceat; et cum spiritus affligitur, caro contabescat? Sed fortasse, o [Col. 0480B] haeretice, necdum praevales temetipsum discutere. Perpende rogo, quomodo rubus comburi videbatur, et tamen ignis eum non tangebat (Exod. III); quomodo mare Rubrum virga divisum est (Exod. XIV); quomodo petrae duritia percussione virgae undas emanavit (Exod. XVII); quomodo Aaron virga sicca floruit (Num. XVII); quomodo Danieli intra lacum leonum posito Habacuc propheta, januis clausis, prandium inferre potuit (Dan. XIV); quomodo ex genere Aaron virgo Maria veniens, sine virili amplexu concepit, quomodo et in partu virgo permansit (Luc. I): quomodo quatriduanus mortuus jussione Dei et hominis Jesu Christi suscitatus, ligatis manibus ac pedibus de sepulcro exiit, quem postmodum solvi Dominus per discipulos jussit [Col. 0480C] (Joan. XI); quomodo idem Redemptor noster in vera carne atque ossibus resurgens, clausis ostiis, ad discipulos intravit (Joan. XX). Ecce haec supradicta investigare non vales, o haeretice, et tamen credis ita esse. Cur ergo de resurrectionis gloria disputando et discutiendo dubitas, qui tam multa mysteria sine discussione credis?«

Sed de resurrectione adhuc dubitantes iterum nos interrogatis, o Severiani haeretici, dicentes: Hominem lupus comedit, lupum leo devoravit, leo moriens in pulverem rediit. Cum ergo pulvis ille suscitatus fuerit, quomodo caro hominis a lupi et leonis carne dividi poterit? Sed ad haec breviter respondemus, quod facile est Deo in die resurectionis [Col. 0480D] a carnibus leonis et lupi carnem hominis distinguere, qui carnem hominis ex nihilo potuit creare. Quid mirum si omnipotens Deus in illa resurrectione mortuorum carnem hominis separare a carnibus bestiarum poterit, ut unus idemque pulvis non resurgat, in quantum pulvis lupi et leonis est, et tamen resurgat in quantum pulvis est hominis?

Quid ad haec dicitis, o Severiani haeretici, quid objicitis vel quid respondetis? Haec est vestra responsio o haeretici: quod valde miramini qualiter caro hominis comesta a bestiis possit resurgere ex terrae pulvere. Sed nos econtra vobis respondemus [Col. 0481A] quod nullatenus debetis mirari, nec de Dei omnipotentia dubitare, sed firmiter credere quod omnia possit quaecunque vult facere. Sic enim de illo Psalmistam novimus dixisse: Omnia quaecunque voluit Dominus fecit in coelo et in terra, in mari et in omnibus abyssis (Psal. CXXXIV).

Ut ergo non dubitetis vera esse quae dicimus, ex libri Genesis historia probare volumus. Ait itaque Dominus Noe et filiis ejus inter caetera post diluvium: Sanguinem animarum vestrarum requiram de manu bestiarum cunctarum (Gen. IX). Cum igitur Deus omnipotens haec dicebat, quid aliud quam omnium hominum futuram resurrectionem praeostendebat? Sanguis in hoc loco pro humana carne ponitur, ac si omnipotens Deus generalem omnium [Col. 0481B] hominum resurrectionem apertius ostenderet dicens: Quamvis humana caro a bestiis devorata sit, ego tamen qui omnia quaecunque volo facio, pulverem humani corporis a pulvere bestiarum, a quibus comestum fuerit, in novissimo die segregabo, et de morte resuscitabo [(52) 1Kb] . Miramini igitur, si potestis, o haeretici, altitudinem et amplitudinem coeli, molem terrae, abyssum aquarum, et omnia quae in mundo sunt, ipsos quoque angelos a Deo ex nihilo creatos. Ut enim jam supra diximus, minus valde est aliquid ex aliquo facere, quam omnia ex nihilo fecisse. An ignoratis, o insipientes haeretici, quod ipsa nobis elementa ipsaeque rerum species resurrectionis imaginem praedicant? Sol enim quotidie nostris oculis quasi moritur, et quotidie resurgit. Luna etiam dum triginta dierum [Col. 0481C] spatio crescit et deficit, et iterum lumen pristinum recipit, quasi post mortem resurgit. Stellae matutinis horis nobis occidunt, vesperi resurgunt. Arbusta aestivis temporibus plena foliis, fructibusque videmus, quae hiemali tempore nuda foliis, floribus ac fructibus, et quasi arida remanent; sed vernali sole redeunte, cum a radice surrexerit humor, suo iterum decore vestiuntur.

Cur ergo de resurrectione hominum, o Severiani haeretici, dubitatis, quod frequenter in lignis fieri videtis? Parva etiam semina ingentium arborum conspicite, et in eis si potestis, divinam operationem solerter considerate. Dicite si nostis, ubi in eis lateat tanta moles roboris, tanta diversitas [Col. 0481D] ramorum, tanta multitudo et viriditas foliorum, tanta species diversorum florum, tanta ubertas, sapor atque odor fructuum? Numquidnam semina arborum odorem vel saporem habent, quem ipsae post arbores in suis fructibus proferunt? Si ergo ex semine arboris, quod videri non potest, produci potest; cur de pulvere carnis humanae diffiditis, quia ex eo reparari forma valeat quod non videtur?

Audite itaque, o Severiani haeretici, audite quae ad vestram correctionem, et catholicae fidei corroborationem [Col. 0482A] B. Gregorius dicat. Quamvis, inquit [(53) 1Kb] , o haeretice, supradicta credas, tamen si resurrectionem negas, omnia sine causa credis; quia in hoc angelorum spectaculo videris quidem velociter currere, sed postquam cursum vitae peregeris, ne bravium aeternae remunerationis percipias, adversaveris. Unde per Paulum dicitur: Sic currite ut comprehendatis. (I Cor. IX). Qui rursus ait: Si in hac vita tantum in Christo sperantes sumus, miserabiliores sumus omnibus hominibus (I Cor. XV). Divinae igitur virtutis mysteria quae comprehendi non possunt, non intellectu humano discutienda sunt, sed fide veneranda. Sciendum itaque nobis est, quia quidquid ratione hominis comprehendi potest, mirum esse jam non potest; sed sola est in miraculis ratio potentia [Col. 0482B] facientis.

Quia vos, o Severiani haeretici, fidelibus populis consociari desidero, idcirco ad vos toties revertor colloquendo, et ad fidem catholicam suscipiendam fideliter exhortando. Tot itaque Veteris et Novi Testamenti auctoritatibus convicti, tot sanctarum Scripturarum testimoniis superati, obstinatae mentis vestrae perfidia jam deposita Patrem et Filium et Spiritum sanctum unum et verum Deum esse, baptismum ab eodem Jesu Christo Dei et Virginis Filio in remissionem peccatorum institutum fuisse, et omnes homines cum corporibus suis in novissimo die resurrecturos esse, fideliter firmiterque credite. Praeterea haereticae pravitatis lepram veris catholicae Ecclesiae sacerdotibus ostendite, eorumque [Col. 0482C] judicio sanitatis colorem, scilicet ecclesiasticae religionis doctrinam, devota mente suscipite, ut cum ejusdem sanctae Ecclesiae filiis ad aeternae felicitatis gaudia possitis pertingere. Amen.



§ XXXIII.---

Hierachitae solum monachos recipientes, conjugia respuentes, nec regna coelorum parvulos habere credentes convincuntur. Dei testimonio conjugia licita ostenduntur in utroque testamento. Tatiani haeretici nuptias detestantur; Christi testimonio repudiantur.

Quid etiam Hispaniarum doctor Isidorus de Heraclitis haereticis, qui lepram in corpore habent, scilicet sanctae Ecclesiae catholicae, quae corpus Christi est, detrahunt, ad eruditionem nostram dicat, omnes simul audiamus. »Heraclitae [(54) 1Kb] , inquit [(55) 1Kb] , ab Heracleo auctore exorti, monachos [Col. 0482D] tantum recipiunt, conjugia respuunt, regna coelorum parvulos habere non credunt.« Revera et vos, o Heraclitae haeretici, a veritatis tramite nimium deviatis, qui legitima conjugia quae Deus conjunxit, separare praesumitis; et parvulos qui per baptismum ab originali peccato sunt mundati, ad coeleste regnum pervenire posse diffiditis. In hoc ergo quod nuptias respuitis, vos ipsos haereticos constituitis, et omnibus ecclesiasticis doctoribus injuriam infertis, imo omni Ecclesiae detrahitis. Ad vestram itaque haereticam pravitatem omnino destruendam, et [Col. 0483A] catholicae Ecclesiae veritatem corroborandam; quando, ubi, et a quibus nuptiae primum institutae fuerint, videamus.

[(56) 1Kb] Cum ergo alia sacramenta post peccatum et propter peccatum exordium sumpserint, nuptiarum sacramentum etiam ante peccatum legitur a Domino institutum, non tantum ad remedium sed ad officium. Refert enim Genesis historia in Adam misso sopore, atque una de costis ejus sumpta, et exinde muliere formata, virum in spiritu intelligentem, ad quem usum mulier facta esset, post dormitionem prophetice dixisse: Hoc nunc os ex ossibus meis, et caro de carne mea (Gen. II). Et adjecit: Propter hoc, inquit, relinquet homo patrem et matrem, et adhaerebit uxori suae; et erunt duo in carne una (ibid.)

[Col. 0483B] Notandum, quod conjugii institutio duplex est: una videlicet ante peccatum ad officium facta est in paradiso, ut esset torus immaculatus et nuptiae honorabiles (Hebr. XIII), ex quibus sine ardore conciperent, et sine dolore parerent; altera vero post peccatum ad remedium facta extra paradisum propter illicitum motum devitandum. Prima scilicet institutio facta est ut natura multiplicaretur; secunda ut natura exciperetur et vitium cohiberetur. Nam et ante peccatum Adae et uxori ejus dixit Deus: Crescite et multiplicamini et replete terram (Gen. I); et post peccatum omnibus pene hominibus per diluvium consumptis, hoc ipsum dixit Noe et filiis ejus. Quod vero ante peccatum institutum [Col. 0483C] fuerit conjugium ad officium, post peccatum vero ad remedium concessum, B. Augustinus testatur, dicens: »Quod sanis est ad officium, aegrotis ad remedium. Infirmitas enim incontinentiae, quae est in carne per peccatum mortua, ne cadat in ruinam flagitiorum, excipitur honestate nuptiarum. Si non peccassent primi homines, sine carnis incentivo ac fervore libidinis ipsi eorumque successores convenirent: Et sicut remunerabile est aliquod bonum opus, ut ait B. Augustinus, sic eorum coitus esset bonus, et remunerabilis. Quia vero propter peccatum lethalis concupiscentiae lex membris nostris inhaesit, sine qua non fit carnalis commistio; reprehensibilis est et malus coitus, nisi excusetur per bona conjugii.«

[Col. 0483D] Cum ergo conjugium ante peccatum ad officium, post peccatum vero ad remedium constet a Domino esse constitutum, o Heraclitae haeretici, vos qui illud vituperando respuistis, a catholicae Ecclesiae regula nimium deviatis, ac per hoc haereticae pravitatis maculam vobis ipsis contrahitis. Conjugium itaque ante diluvium et post diluvium a Domino institutum fuisse, et non damnandum vel respuendum, ut vos asseritis, sed bonum et honorabile esse, Dei et hominis Jesu Christi testimonio volumus probare. Ait ergo ipse Dei et Virginis Filius Pharisaeis interrogantibus, utrum liceret homini uxorem suam dimittere quacunque ex causa: Non legistis quia [Col. 0484A] qui fuit ab initio, masculum et feminam fecit eos? Et dixit: Propter hoc dimittet homo patrem suum et matrem, et adhaerebit uxori suae; et erunt duo in carne una. Itaque jam non sunt duo, sed una caro. Quod ergo Deus conjunxit, homo non separet (Matth. XIX). Per hoc igitur quod ait: Qui fecit ab initio, masculum et feminam fecit eos, Veteris Testamenti auctoritatem introducit.

Sed notandum, quia non ait, masculum et feminas; sed masculum et feminam fecit eos; scilicet ut ostenderet unum conjugium esse licitum saecularibus hominibus, non plura conjugia simul. Propter hoc, inquit, dimittet homo patrem suum et matrem, et adhaerebit, non uxoribus, sed uni uxori suae; et erunt, non tres in carnali copula, sed duo in carne [Col. 0484B] una. Itaque jam non sunt duo, sed una caro; quia videlicet unum facit carnalis conjunctio. Quod ergo Deus ab initio conjunxit faciendo unam carnem, homo non separet, conjugalem disjungendo honestatem. Quia igitur ab initio saeculi Deus nuptias instituit et laudavit, ac deinceps ne ab homine separarentur, per dilectissimum Filium suum interdixit, aperte vestram superstitiosam atque damnabilem sectam, qui illos detestando respuitis, omnino frustravit.

Fuerunt [(57) 1Kb] praeterea alii haeretici nuptias detestantes, qui Tatiani appellati sunt. Hi nuptias omnino damnant ac pares fornicationibus aliisque corruptionibus eas faciunt, nec in suorum numero utentem conjugio masculum vel feminam recipiunt. [Col. 0484C] Hi etiam qui nuptias quas Deus instituit condemnant, sanctam Ecclesiam, quae corpus Christi est, vituperant; ideoque in corpore quasi lepram gestant. Nam et sancta Ecclesia tanto eos quasi leprosos a se longius repellit, quanto illos a recte vivendi doctrina longius recedere cognoscit. Quod autem res bona sit conjugium, o haeretici, non solum ex eo probatur, quod Dominus legitur conjugium instituisse inter primos parentes; sed etiam ex hoc quod in Cana (Joan. II) Galilaeae nuptiis interfuit Christus, easque miraculo commendavit aqua in vinum conversa. Ipse etiam postea virum uxorem dimittere prohibuit, nisi causa fornicationis (Matth. XIX). Apostolus etiam ait: Virgo non [Col. 0484D] peccat, si nubat (I Cor. VII). Constat igitur rem bonam esse matrimonium, alioquin non esset sacramentum. Sacramentum enim sacrum signum est. Sacramentum ergo inter conjugatos ideo dictum est, quia sicut Ecclesia non potest dividi a Christo, ita nec uxor a viro. Cum igitur conjugium sacramentum sit, et sacrum signum est sacrae rei, scilicet conjunctionis Christi et Ecclesiae, sicut ait Apostolus: Scriptum est, inquit, relinquet homo patrem et matrem et adhaerebit uxori suae, et erunt duo in carne una. Hoc autem, ait, magnum sacramentum est; ego autem dico in Christo et in Ecclesia (Ephes. V). Ut enim inter conjugatos conjunctio [Col. 0485A] est secundum consensum animorum et secundum permistionem corporum, sic Ecclesia Christo copulatur voluntate et natura, quia idem vult cum eo, et ipse formam assumpsit de natura hominis. Copulata est ergo sponsa sponso spiritaliter et corporaliter, id est charitate ac naturae conformitate. Hujus ergo utriusque copulae futura est conjunctio.

Unde sponsa, id est sancta Ecclesia, in Cantico spiritalis amoris eidem Jesu Christo coelesti sponso figurate loquitur, dicens: Veni, dilecte mi, egrediamur in agrum, commoremur in villis: mane surgamus ad vineas, videamus si floruit vinea, si flores fructus parturiunt, si floruerunt mala punica [(58) 1Kb] . Ager quippe, teste Veritate, est hic mundus. In agrum ergo cum sponsa sponsus egressus est, [Col. 0485B] quando Verbum Dei Patris carne suscepta in thalamo Virginis mundo monstratum est. Sancta quippe Ecclesia in filiis suis fide Christo jungitur, spe suspenditur, charitate conglutinatur. In villis etiam cum sponsa sponsus commoratur, quando gentes per fidem visitat, eamque devote suscipientibus donat. Mane ad vineas surgit; quia post resurrectionem suam in Dei Patris gloria sedens, Ecclesias quas patiendo et praedicando construxit, etiam hodie misericorditer visitat et potenter defendit. Si floruit vinea conspicit, quia omnem profectum Ecclesiae districto examine perpendit. Videt si flores fructus parturiunt; quia diligenter prospicit, ad quem profectum teneri quippe et imperfecti excrescunt. Videt etiam si floruerunt [Col. 0485C] mala punica; quia perfectos quosque respicit, et quid in proximis utilitatis habeant, quasi in floribus fructum arborum cognoscit. De quibus bene subditur: Ibi dabo tibi ubera mea. In malis punicis dat sponso sponsa ubera; quia in viris perfectis vivit charitas gemina, ex qua dum infirma membra in Ecclesia nutriunt, quasi Christum lactant. Consensus ergo conjugii, ut supradictum est, copulam spiritalem Christi et Ecclesiae, quae fit per charitatem, significat; conjunctio vero sexuum illum significat quae fit per naturae conformitatem.

Forte quaeritis, o Heraclitae haeretici, utrum illa mulier pertineat ad matrimonium, quae non est experta carnali copula. Sed ad haec B. Augustinus, [Col. 0485D] haereticorum scilicet malleus fortissimus, vobis respondeat. Ait enim: »Non dubium est illam mulierem non pertinere ad matrimonium, cum qua docetur non fuisse conjunctio sexus. Item Leo papa: Cum societas nuptiarum ita a principio sit instituta, ut praeter commistionem sexuum non habeat in se Christi et Ecclesiae sacramentum, non dubium est illam mulierem non pertinere ad matrimonium, in qua docetur non fuisse nuptiale mysterium. Item B. Augustinus: Non est perfectum conjugium sine commistione sexuum. Haec supradicta, ut ait Magister Petrus in Sententiis, si [Col. 0486A] secundum verborum superficiem quis acceperit, inducetur in tantum errorem, ut dicat, sine carnali copula non posse pertrahi matrimonium, et inter beatissimam virginem Mariam et Joseph non fuisse conjugium, vel non fuisse perfectum, quod nefas est sentire. Tanto enim sanctius atque perfectius fuit, quanto a carnali opere immunius exstitit. Superius ergo posita ea ratione intelligenda sunt, non ut illa mulier non pertineat ad matrimonium, cum qua non est permistio sexuum, sed non pertinet ad illud matrimonium quod expressam et plenam teneat figuram conjunctionis Christi et Ecclesiae. Significat enim unionem illam Christi et Ecclesiae, ut ait Magister Petrus, quae est in charitate, sed non illam quae est in naturae conformitate. Est ergo et in illo matrimonio [Col. 0486B] typus conjunctionis Christi et Ecclesiae, sed illius tantum qua Ecclesia Christo charitate unitur; non illius qua per susceptionem carnis capiti membra junguntur. Non ideo tamen hoc conjugium minus sanctum est; quia, ut ait B. Augustinus in libro De Bono conjugii, plus valet sanctitas sacramenti, quam fecunditas ventris. Est etiam conjugium signum spiritalis conjunctionis et dilectionis animorum, qua inter se conjuges uniri debent. Est itaque conjugium, o Heraclitae haeretici, ab initio mundi a Deo institutum, et a Jesu Christo Filio ejus tempore sui adventus laudatum et confirmatum, a sanctis Ecclesiae doctoribus studiose praedicatum, et saecularibus hominibus in magna veneratione traditum. Quia igitur illud superba mente respuitis, [Col. 0486C] et pro magno scelere habetis, a societate fidelium Christianorum vos ipsos alienos exhibetis. Satis quippe esset congruum ac vestrae saluti necessarium, ut bona conjugii devota mente suscipientes catholicae Ecclesiae venerabilibus sacramentis vos ipsos fideliter subjiceretis.

Sed ad haec respondentes, o haeretici, nos interrogatis dicentes: Quae sunt bona conjugii? Si ergo ea scire vultis, B. Augustinus accedat, et de his vobis satisfaciat. Ait enim [(59) 1Kb] : Nuptiale bonum tripartitum est, scilicet fides, proles, sacramentum. In fide attenditur, ne post vinculum conjugale cum alio vel cum alia coeatur; in prole, ut amanter suscipiatur, religiose educetur; in sacramento [Col. 0486D] vero, ut conjugium non separetur, et dimissus vel dimissa nec causa prolis alteri conjugatur.

Separatio autem gemina est, corporalis scilicet et sacramentalis. Corporaliter possunt separari, scilicet causa fornicationis, vel ex communi consensu causa religionis; sive ad tempus, sive usque in finem. Sacramentaliter vero separari nequeunt dum vivunt, si legitimae personae sunt. Manet enim vinculum conjugale inter eos etiamsi aliis adhaeserint, a se discedentes. Unde ait B. Augustinus in libro De bono conjugali [(60) 1Kb] : »Usque adeo manet inter viventes semel unita vita nuptiarum, ut potius [Col. 0487A] sint inter se conjuges etiam separati, quam cum aliis quibus adhaeserint.« Item in eodem: »Manet inter viventes quoddam conjugale vinculum, quod nec separatio, nec cum altero copulatio possit auferre; sicut apostata anima velut de Christi conjugio recedens, etiam fide perdita sacramentum fidei non amittit, quod lavacro regenerationis accepit. Redderetur enim redeunti, si amisisset abscedens. Habet autem hoc, qui recedit, ad cumulum supplicii, non ad meritum praemii.«

Deest enim fides, ubi vir cum alia, vel mulier cum alio coit; vinculum vero conjugii manet. Hoc enim bonum, scilicet fidei, ita conjugio adhaeret, ut ex ea, si adsit, amplius conjugium commendetur; si non adsit, non tamen annihiletur. Mulier [Col. 0487B] quae adultera est, non ideo conjux non est: imo si conjux non esset, adultera non foret. Quod cum fit, culpa committitur, sacramentum vero non cassatur.

Quid vobis videtur, o Heraclitae haeretici? Quid de bono conjugii mente tractatis, vel quid de illo tenere disponitis? Nunquid conjugium quod a Deo institutum fuisse nostis, et tot donis ditatum esse videtis, nobiscum illud jam laudatis, et pro bono habetis, an adhuc in vestra perfidia permanentes solito more superba mente vituperando respuistis? Conjugale utique decus quod Deus in prima creatione instituit et catholicae Ecclesiae doctor Paulus sine peccato esse asseruit; vos non debetis damnare, [Col. 0487C] sed libenti animo suscipere. Sic enim ipse B. Apostolus ait: Si nupserit virgo non peccabit (I Cor. VII). Credimus etiam quod si absque peccato non posset fieri concubitus conjugalis, non praecepisset Dominus post diluvium eos copulari; dicens: Crescite et multiplicamini (Gen. IX), cum jam sine carnalis copulae concupiscentia non possent commisceri. Concubitus enim necessarius causa generandi, inculpabilis, et solus ipse nuptialis est. Ille vero qui ultra necessitatem progreditur, non rationi sed libidini obsequitur. Decus itaque conjugale est castitas, procreandi, et reddendi carnalis debiti fides. Hoc est opus nuptiarum quod ab omni peccato defendit Apostolus, dicens: Non peccat virgo si nupserit.

[Col. 0487D] Forte in vestra adhuc perfidia perseverantes, o Heraclitae haeretici, hujusmodi nobis opponitis, dicentes: »Quomodo bonum potest esse conjugium, cum ipsi conjuges per singulas noctes delectatione conjugali coitu polluantur, et tamen Ecclesiam sanctam non lotis corporibus assidue irreverenter ingrediuntur?« Qui ergo hoc dicitis, o haeretici, quid Magister Petrus in Sententiarum libro vobis respondeat, moneo ut diligenter audiatis. »Qui non [Col. 0488A] gratia protis, inquit, conveniunt, quorum voluptas non est sine peccato, et vix aliqui reperiri possint adhuc amplexus carnales excipientes [(61) 1Kb] , qui non interdum conveniant praeter intentionem procreandae prolis; hoc quotiescunque fit, ab ingressu Ecclesiae abstinendum est.« Quod etiam B. Gregorius testatur, dicens: »Si quis sua conjuge non cupidine voluptatis raptus, sed tantum creandorum liberorum gratia utitur; iste profecto sive de ingressu Ecclesiae seu de sumendo corporis Dominici mysterio, suo est judicio relinquendus, quia prohiberi a nobis non debet accipere, qui in igne positus nescit ardere. Cum vero, ut ait Gregorius, non amor procreandae sobolis, sed voluptas dominatur in opere commistionis; habeant conjuges [Col. 0488B] etiam de commistione sua quod defleant, eleemosynas faciant, et ab ingressu Ecclesiae sese temperare studeant. Tunc autem vir qui post admistionem conjugis lotus aqua fuerit, etiam sacram communionem potest accipere [(62) 1Kb] .« Romanorum tamen semper ab antiquioribus usus fuit, post admistionem propriae conjugis, ut ait B. Gregorius, etiam purificationem balnaei quaerere, et ab ingressu ecclesiae paululum temperare.

[(62*) 1Kb] Sciendum est etiam quia, cum in omnibus aliis vir praesit mulieri ut caput corpori (est enim vir caput mulieris) [I Cor. XI]; in solvendae tamen carnis debito pares sunt. Ideo Apostolus utrique praecepit in hac causa invicem subjici, dicens: Vir [Col. 0488C] debitum reddat uxori: similiter et uxor viro; quia mulier non habet potestatem sui corporis, sed vir. Similiter et vir non habet potestatem sui corporis, sed mulier (I Cor. VII); quia nec mulier ad alium virum, nec vir ad aliam mulierem accedendi potestatem habent sui corporis. Reddere enim debitum conjugale nullius est criminis; exigere autem ultra generandi necessitatem, culpae est venialis; fornicari vel moechari puniendi est criminis.

Quod vero sine consensu uxoris continere non valeat vir sequentibus probatur testimoniis. Ait enim B. Augustinus super Psalmos: »Si dicat vir: Continere jam volo; nolo autem dicat uxor; non potest vir continere. Quod enim tu vis, o homo, illa non vult. Nunquid per continentiam tuam illa [Col. 0488D] debet fieri fornicaria? Si alii nupserit, te vivente, adultera erit. Non vult tali lucro Deus tale damnum compensari. Redde debitum: et si non exigis, redde. Pro sanctificatione perfecta tibi Deus computabit, si non quod tibi debetur exigis, sed quod debes uxori reddis.« Item B. Augustinus [(63) 1Kb] secundum verba apostolica ad Ediciam: »Etiam, inquit, si tuus vir continere voluisset, et tu noluisses; tibi debitum reddere cogeretur: et illi Deus [Col. 0489A] imputaret continentiam, si non suae sed tuae condescenderet infirmitati, ne in adulterium caderes.«

Sciendum praeterea, quod licet debitum poscenti sit semper solvendum, non licet tamen quolibet die poscere. Unde ait B. Augustinus in libro Quaestionum Veteris et Novi Testamenti: »Christiano cum uxore sua aliquando licet convenire, aliquando non. Propter processionis enim dies et jejuniorum aliquando convenire non licet; quia etiam a licitis abstinendum est ut facilius impetrari possit quod postulatur.« Item: »Quoties enim vel dies Nativitatis vel reliquae festivitates advenerint non solum a concubinarum consortio, sed etiam a propriis uxoribus abstinendum est.« Item Ambrosius: »Si causa procreandorum filiorum ducitur uxor, non multum [Col. 0489B] tempus videtur concessum ad ipsum usum; quia et dies festi, processionis, et ipsa ratio conceptus et partus juxta legem cessare usum carnis his debere temporibus demonstrant.«

Forte quaeritis, o Heraclitae [(64) 1Kb] haeretici, utrum nos, quia nuptias laudamus, virginitati eas praeponamus? Sed ad haec respondentes dicimus, »quod conjugatorum torus honorabilis est, et immaculatum cubile, ut ait B. Isidorus in libro [(65) 1Kb] De generibus officiorum, et sine fructu non est: et quod laudatur in virginitate, conjugii est, scilicet quaelibet virgo filia conjugii est. Sed quamvis ita sit, tamen non eas bono virginali vel continentiae sive etiam viduali coaequamus. Conjugia autem tantum [Col. 0489C] per se bona sunt; per ea vero quae circa illa sunt, mala sunt. Per id namque mala sunt quod dicit Apostolus: Qui autem cum uxore est, cogitat quae sunt mundi, quomodo placeat uxori, et divisus est. [(66) 1Kb] Qui vero sine uxore est, cogitat quae sunt Dei, quomodo placeat Deo (I Cor. VII).« Unde ait B. Isidorus in secundo libro Sententiarum (Cap. XL): »Conjugia et potestates per se quidem bona sunt; per ea vero quae circa illa sunt, mala existunt. Potestates ergo quamvis bonae sint, tamen per elationem, per pauperum oppressionem, per justitiae quoque praevaricationem malae sunt. Nocent igitur nuptiae, nocent et potestates, sed per id quod eis juxtaponitur, non per se: exemplo itineris recti, juxta quod spinae nascuntur, quae surgentes e latere [Col. 0489D] nocent eis, qui recto itinere gradiuntur.«

Quod etiam conjugale decus sit bonum, sed tamen optimo virginitatis dono non sit coaequandum, Magister Petrus in Sententiis ostendit, dicens: Indulgentia [(67) 1Kb] diversis modis accipitur; scilicet pro concessione, pro remissione, et pro permissione. Permissio in novo testamento de minoribus bonis et minoribus malis fit. De minoribus bonis est conjugium, quod non meretur palmam, sed tamen [Col. 0490A] est in remedium. De minoribus malis, id est de venialibus est coitus qui non causa procreandorum filiorum, sed incontinentiae causa fit. »Illud, id est conjugium indulgetur, id est conceditur; istud vero id est coitus talis permittitur, id est toleratur, ita quod non prohibetur.« Non enim bonum conjugii virginitati praefertur, quia conjugium in remedium conceditur, virginitas vero gloria et honore excellenter coronabitur.

Quamvis ergo conjugium sit bonum, et a Deo in primis hominibus constitutum, et a Jesu Christo Dei et Virginis Filio laudatum et confirmatum; bonum tamen virginitatis praelatum esse conjugio non dubitamus. Illud quippe est bonum, hoc optimum. Conjugium est concessum, virginitas tantum [Col. 0490B] admonita, non jussa; sed ideo admonita quia est nimis excelsa. De qua Hispaniarum doctor Isidorus in secundo Sententiarum libro sic loquitur, dicens, cap. 40: »Geminum est donum virginitatis; quia et in hoc saeculo sollicitudinem temporalium rerum amittit, et in futuro aeternum castitatis praemium acquirit. Virgines feliciores esse in vita aeterna, Isaias propheta testatur, dicens: Haec dicit Dominus eunuchis (qui custodierint Sabbata ejus, scilicet caste viventibus, qui solo timore et amore Dei sine ferro eunuchizantur): dabo eis in domo mea et in muris meis locum et nomen melius a filiis et filiabus. Nomen sempiternum dabo eis, quod non peribit (Isai. LVI). Nec dubium quod qui casti perseverant [Col. 0490C] et virgines, angelis Dei efficiuntur aequales. Amanda est ergo pulchritudo castitatis, cujus degustata delectatio suavitatis dulcior invenitur, quam carnis. Castitas enim fructus suavitatis et pulchritudo inviolata sanctorum est. Castitas securitas est mentis et sanitas corporis. Unde et aliquos gentilium gymnicos, id est philosophos perpetuam Veneris abstinentiam exercuisse [(68) 1Kb] , ne virtutem libidine frangerent. Luxoriosa namque vita cito debilitat, fractamque celeriter ad senectutem perducit. Omne peccatum per poenitentiam recipit vulneris sanitatem. Virginitas autem si labatur, nullatenus reparabitur. Nam quamvis poenitudo veniae fructum percipiat, incorruptionem tamen pristinam nullatenus recipiet.

[Col. 0490D] »Sciendum praeterea quod virgo carne et non mente, ut ait B. Isidorus, nullum habet praemium in repromissione. Unde et insipientibus virginibus Salvator ad judicium veniens dicturus est: Amen dico vobis, nescio vos (Matth. XXV). Ubi enim judicans mentem corruptam invenerit, carnis procul dubio incorruptionem damnabit. Nihil ergo prodest incorruptio carnis, ubi non est integritas mentis; nihilque valet mundum esse in corpore, qui pollutus est [Col. 0491A] in mente. Multi sunt reproborum qui carnalis corruptelae contagium nesciunt, qui sicut infecundi sunt corpore, ita steriles manent et mente operis boni fecunditate; qui recte de virginitate gauderent, si aliis pravis operibus non inservirent. Qui se continentem profitetur, et ab illis terrenis desideriis non subtrahitur; quamvis hunc luxuria carnis non polluat, diversa tamen mundanae conversationis operatio maculat. Virgines etiam de suis meritis gloriantes hypocritis comparantur, qui gloriam boni operis foris appetunt, quam intra conscientiam humiles habere debuerunt. Tales igitur ad promissa coelestia non perveniunt, quia ipsi sibi virginitatis praemium auferunt. Hoc est enim in Evangelio non habere virgines in vasis oleum (ibid.), [Col. 0491B] id est non servare intra conscientiam boni operis testimonium, sed in facie gloriari apud homines, non in corde apud Deum.«

Veteris itaque et Novi Testamenti auctoritates, o Heraclitae haeretici, honestatem conjugii laudant, et vos qui illud respuitis, in vestra mendaci assertione omnino condemnant. Sanctorum veteris et novi testamenti Patrum dictis fides catholica roboratur, et vestra mendacissima secta ex toto frustratur. Dum igitur conjugale decus vituperatis, ecclesiasticae religioni detrahitis, et catholicae fidei normam a Jesu Christo Deo et homine firmiter salubriterque institutam immutare tentatis; omnino aeternae damnationis vos ipsos reos exhibetis.

[Col. 0491C] In vestra adhuc malitia perseverantes, o haeretici, subsequenter asseritis, parvulos quamvis per aquam et Spiritum sanctum ab originali peccato purgatos, regnum tamen coeleste ingredi non posse. Ad haec nos, o haeretici, vobis e diverso respondemus, quod si parvuli ex hac praesenti vita necdum ex aqua et Spiritu sancto renati migraverint, coeleste regnum nequaquam ingredi poterunt. Quod B. Isidorus in primo Sententiarum libro testatur, dicens, cap. XXII: »Pro solo reatu originali luent poenas in inferno nuper nati infantuli, si per lavacrum regenerationis non fuerint renovati.« Si ergo priusquam renascantur, ut dictum est, ab hac vita transierint, procul dubio a regno Christi alieni erunt, ipso testante, qui ait: Nisi quis renatus fuerit ex [Col. 0491D] aqua et Spiritu sancto, non potest videre regnum Dei (Joan. III). Proinde ipsi parvuli qui adhuc loqui vel credere nesciunt, aliis fidem pro eis profitentibus, baptizantur, ne forte sine baptismo moriantur et pereant.

Quod ergo parvulis imo et juvenibus et senibus in baptismo peccata remittantur sapiens Augustinus in Enchiridio testatur, dicens, cap. XLIII: »A parvulo, inquit, recens nato usque ad decrepitum senem sicut nullus prohibetur a baptismo, ita nullus est qui non moriatur peccato [(69) 1Kb] .« Quod etiam parvuli fidelium numero associentur, ipse asserit hujusmodi inter caetera loquens ad Petrum: »Firmissime [Col. 0492A] tene quia sicut parvuli, qui sine baptismo moriuntur numero infidelium ascribuntur, ita qui baptizantur fideles vocantur;« scilicet quia a fidelium consortio non separantur, cum Ecclesia pro fidelibus defunctis orat. »Fideles, inquit, sunt non propter virtutem sed propter fidei sacramentum.« Quod ipse ad Bonifacium loquens, hujusmodi exponit, dicens: »Parvulum et si nondum fides illa quae in credentium voluntate consistit, jam tamen ipsius fidei sacramentum, id est baptismus fidelem facit. Sicut respondetur credere, ita etiam fidelis vocatur: non rem ipsam mente annuendo, sed ipsius rei sacramentum percipiendo.« Aperte igitur vera ratio, o Heraclitae haeretici, parvulos per baptismum ab originali peccato mundatos coeleste [Col. 0492B] regnum ingredi posse declarat, vosque in vestra assertione qui hoc negatis mentitos esse demonstrat.

Ad catholicam etiam fidem magis magisque roborandam, et vestram mendacissimam sectam omnino destruendam, quid Deus et homo Jesus Christus de parvulis dicat omnes in commune audiamus: Sinite parvulos venire ad me; talium est enim regnum coelorum (Matth. XIX). Cujus dignitatis vel potestatis est iste qui hoc dicit? Iste quippe est rex regum et Dominus dominantium, qui suo pretiosissimo sanguine redemit genus humanum, et per quem omnes electi perveniunt ad coeleste regnum. Idcirco de sinu Patris iste descendit, ut electos suos de antiqui hostis manu redimeret; ad hoc ascendit [Col. 0492C] ut eos in coelum secum sublevaret, eisque juxta singulorum merita mansiones praepararet. In ipso condita sunt omnia in coelo, in mari, et in terra (Coloss. I); iste est via, veritas et vita (Joan. XIV) qua inoffenso pede omnes sancti gradiuntur et pertingunt ad paradisi gaudia. Per hunc sanctae Ecclesiae summum pontificem Deus Pater omnia creavit, gubernat et regit; sine isto aliquis nihil boni agere poterit, nec ad videndam ejusdem Dei Patris claritatem ascendere valebit. Huic Deus Pater omne judicium commisit, iste in novissimo die unicuique juxta opera sua sive praemium sive poenam dabit. Iste ergo talis ac tantus omnipotens et immensus qui utique judex est vivorum et mortuorum, et cum eodem Patre et Spiritu sancto rex omnium [Col. 0492D] saeculorum, discipulis suis ait: Sinite parvulos venire ad me, et ne prohibueritis eos: talium est enim regnum coelorum (Joan. XVIII). In hoc ergo quod ait: Sinite parvulos venire ad me, aperte ostendit parvulos unda baptismatis ab originalis peccati vinculis solutos sanctae Ecclesiae filiis esse associandos. In hoc etiam quod subsequenter talium esse regnum coelorum dixit; vestram procul dubio mendacissimam assertionem, qui illos coeleste regnum ingredi posse negatis, evidenter frustravit. Parvulos itaque per baptismum renovatos coeleste regnum ingredi posse indubitanter credite, vosque in vestra mendacissima secta deceptos esse et mentitos cognoscite.

[Col. 0493A] Forte ad haec nobis respondentes dicitis, o haeretici, quod si parvuli ex aqua et Spiritu sancto renati, coeleste regnum ingressuri sunt, coelestis Jerusalem maxima pars ex parvulis vel infantulis complebitur. Sed ad haec nos respondentes dicimus: quod revera omnes infantes baptizatos atque originali peccato solutos et adhuc ab actualibus peccatis immunes, coeleste regnum ingredi posse dubium non est, sed de omnibus qui jam loquuntur, et blasphemiis maledictis, convitiis opprobriisque delectantur affirmandum non est.

Quod B. Gregorius in Dialogorum libro asserit, ita dicens [(70) 1Kb] : »Etsi omnes infantes baptizatos atque in eadem infantia morientes ingredi regnum coeleste credendum est; omnes tamen parvulos, qui [Col. 0493B] scilicet jam loqui possunt regna coelestia ingredi credendum non est; quia nonnullis ejusdem regni coelestis aditus a parentibus clauditur, si male nutriantur. Nam quidam vir in hac Romana urbe notissimus ante triduum [(71) 1Kb] filium habuit annorum, sicut arbitror, quinque. Quem nimis carnaliter diligens remisse nutriebat. Atque idem parvulus, quod dictu grave est, mox ut ejus animo aliquid obstitisset, majestatem Dei blasphemare consueverat. Qui in hac ante triennium mortalitate percussus venit ad mortem. Cumque eum suus pater in sinu teneret, sicut hi testati sunt, qui praesentes fuerunt, malignos ad se spiritus venisse trementibus oculis puer aspiciens hujusmodi coepit clamare: Obsta, [Col. 0493C] pater; obsta, pater. Qui clamans declinavit faciem, ut se ab eis in sinu patris absconderet. Quem cum ille trementem quid videret interrogaret, puer adjunxit, dicens: Mauri homines, id est nigri venerunt, qui me tollere volunt. Qui cum hoc dixisset majestatis nomen protinus blasphemavit, et animam reddidit. Ut enim Omnipotens ostenderet pro quo reatu talibus fuisset exauctoribus [(72) 1Kb] traditus, unde viventem pater suus noluit corrigere, hoc morientem permisit iterare; ut qui diu per Divinitatis patientiam blasphemus vixerat, quandoque per Divinitatis judicium blasphemaret et moreretur; quatenus reatum suum pater ejus agnosceret, qui parvuli filii animam negligens, non parvulum peccatorem gehennae ignibus nutriret.«

[Col. 0493D] Parvuli itaque infantuli, ut saepe dictum est, qui sacro baptismate ab originali peccato fuerint absoluti, coeleste regnum ingredi poterunt: sed si a parentibus male nutriantur, maledici fuerint et blasphemi; illud intrare non poterunt, Paulo testante Apostolo, qui ait: Maledici regnum Dei non possidebunt (I Cor. VI). Parvulos tamen baptizatos sacro baptismate, religiose ac decenter a parentibus nutritos coelestem Jerusalem intrare posse, imo eorumdem parvulorum, divina gratia concedente, regnum coelorum esse certissime tenete. De blasphemiis etiam et detractionibus quibus sanctae Ecclesiae [Col. 0494A] detraxistis, ejusque ministros blasphemastis humiliter poenitentiam agite; eisdem sanctae Ecclesiae ministris vos ipsos devota mente committite, maculas leprae, id est haereticae pravitatis errores, in poenitudine et confessione cordis ostendite, eorumque judicio verae salutis colorem, id est ecclesiasticae religionis doctrinam, toto mentis affectu suscipite, ut non cum haereticis contingat vobis perire, sed cum ejusdem sanctae Ecclesiae filiis ad supernae patriae felicitatem possitis pertingere. Amen.



§ XXXIII.---

Cathari qui de sua munditia gloriantes poenitentiam rejiciebant, Christi et Joannis praedicatione convincuntur. Eosdem qui viduas secundo nubentes tanquam adulterii accusabant, Scripturarum testimonia redarguunt; maxime Paulus. De laude virginitatis; de divortio: de ritibus in benedictione [Col. 0494B] nuptiarum adhibitis aliqua dicuntur.

Catharoae [(73) 1Kb] etiam haeretici de illorum numero haereticorum sunt qui corpori Christi, id est sanctae Ecclesiae detrahunt. Sed quid de illis B. Isidorus in libro VIII Etymologiarum (Cap. V) dicat audiamus. »Catharoae, inquit, haeretici propter munditiam ita se nominaverunt, gloriantes de suis meritis, poenitentibus veniam peccatorum negant, mundiores se caeteris praedicant; qui nomen suum si cognoscere vellent, immundos se potius quam mundos vocarent. Qui inter alios etiam errores viduas, si nupserint, quasi adulteras condemnant.« Isti etiam Catharoae haeretici qui de suis meritis gloriantes, poenitentibus veniam peccatorum negant; dum sanctae Ecclesiae religioni, quae Christi corpus est, detrahunt, [Col. 0494C] quasi lepram in corpore gerunt. In Deum quippe et in Ecclesiam peccant, qui poenitentes a misericorde Deo veniam consequi posse desperant. Sed in sua falsa assertione omnino falluntur, quia quisque poenitens dum Deo humiliter peccata sua confitetur, absque dubio indulgentiam ab eo consequitur. Et ut ea quae dicimus vera esse non dubitetis, Veteris et Novi testamenti sanctorum Patrum auctoritatibus, o haeretici, probare volumus.

Si enim poenitentes et deinceps a malo recedentes peccatorum veniam consequi non possent, B Hieronymus ad consolationem poenitentium nequaquam dixisset: »Poenitentia, inquit [(74) 1Kb] , secunda tabula est post naufragium; quia si quis vestem innocentiae [Col. 0494D] in baptismo perceptam peccando corruperit, poenitentiae remedio recuperare poterit. Prima siquidem tabula est baptismus, ubi vetus homo deponitur et novus induitur; secunda poenitentia, qua post lapsum resurgimus, dum vetustas reversa repellitur, et novitas perdita reparatur. A poenitentia coepit Joannis Baptistae praedicatio dicentis: Poenitentiam agite, appropinquavit enim regnum coelorum (Matth. III). Quod autem praeco docuit, idem post Veritas praedicavit, exordium sermonis sumens a poenitentia. Poenitentia dicitur a puniendo, qua quis punit illicita quae commisit.

[Col. 0495A] Sciendum praeterea quod poenitentiae virtus a timore concipitur, Isaia testante, qui ait: A timore tuo, Domine, concepimus, et peperimus spiritum salutis [(75) 1Kb] . Sed quid est poenitentia? »Poenitentia est, ut ait B. Ambrosius, mala praeterita plangere, et plangendo iterum non committere.« Nam qui sic alia deplorat, ut alia tamen committat, adhuc poenitentiam agere aut ignorat, aut dissimulat. »Quid enim prodest, ait B. Gregorius, si peccata luxuriae quis defleat, et adhuc avaritiae aestibus anhelat? Unde etiam Hispaniarum doctor Isidorus ait in libro De summo bono [(76) 1Kb] : Irrisor est non poenitens, qui adhuc agit unde poenitet; nec videtur Deum deprecari humilis, sed subsannare superbus. Canis, inquit, reversus ad vomitum (II Petr. II), et poenitens [Col. 0495B] ad peccatum.« Quid etiam Isaias peccantibus dicat audiamus: Lavamini, mundi estote (Isai. I). Lavatur et mundus est qui praeterita plangit, et flenda iterum non committit. Lavatur et non est mundus qui plangit quae gessit, et post lacrymas ea quae defleverat, repetit. Item B. Augustinus in libro Soliloquiorum: »Inanis est poenitentia quam sequens culpa coinquinat vel commaculat. Nihil prosunt lamenta, si replicentur peccata. Nihil valet veniam a malis poscere et mala denuo iterare.«

In perfectione [(77) 1Kb] autem poenitentiae tria observanda sunt, scilicet compunctio cordis, confessio oris, satisfactio operis. Unde ait Joannes, os aureum: »Perfecta poenitentia cogit peccatorem omnia libenter ferre, ut in corde ejus sit contritio, in ore confessio, [Col. 0495C] in opere toto humilitas. Haec est fructifera poenitentia, ut sicut tribus modis Deum offendimus, scilicet corde, ore, manu; ita tribus modis satisfaciamus. Sunt enim tres peccati differentiae, ut ait B. Augustinus in sermone Domini habito in monte [(78) 1Kb] , scilicet in corde, in facto et in consuetudine, vel in [(79) 1Kb] verbis, tanquam tres mortes. Una quasi in domo (Matth. IX), scilicet cum in corde sentitur libido; altera quasi prolata jam extra portam (Luc. VII), cum in factum procedit assensio; tertia cum malae consuetudinis tanquam mole premitur animus, vel noxiae defensionis clypeo armatur quasi in sepulcro jam putens [(80) 1Kb] (Joan. XI). Has utique tres peccati differentias tres mortui significabant, quos [Col. 0495D] Dominus legitur suscitasse. Huic ergo triplici morti triplici remedio occurritur, ut supra dictum est, scilicet confessione, contritione et satisfactione. Compunctionem commendat nobis Joel propheta, dicens: Scindite corda vestra et non vestimenta vestra, et convertimini ad Dominum Deum vestrum, quia benignus et misericors est (Joel. II), etc. Salomon vero confessionem approbat, dicens: Justus in principio sermonis accusator est sui (Prov. XVIII). Vere enim confitetur qui se peccasse accusat, qui exsecrando [Col. 0496A] malum quod fecit sibi imputat. Satisfactio a Joanne Baptista praecipitur, ubi ait: Facite dignos fructus poenitentiae (Matth. III).

His et hujusmodi Veteris et Novi Testamenti auctoritatibus, o Catharoae haeretici, qui per poenitentiam peccantibus indulgentiam consequi posse negatis, vestrae mendacissimae sectae stultitia reprobatur, et catholica fides omnimodis roboratur. Praedicta ergo sanctorum Patrum testimonia peccantes per veram poenitentiam ab omnipotenti Deo veniam peccatorum consequi posse indubitanter affirmant; et vos qui pertinaciter hoc negatis, in vestra assertione mentitos esse evidenter comprobant. Nam et ipse Deus et homo Jesus Christus, nisi per poenitentiam peccantibus veniam concedere decrevisset, nequaquam [Col. 0496B] sequentibus se turbis viva voce poenitentiam praedicaret: Poenitentiam, inquit, agite, appropinquavit enim regnum coelorum (Matth. IV). Cum ergo poenitentiam populo alta voce praedicat, vestram omnino damnabilem sectam evacuat.

Forte quaeritis, o haeretici, quae sit vera poenitentia, et qui sint digni poenitentiae fructus. Scitote itaque, o haeretici, veram poenitentiam esse transacta mala deflere, et iterum flenda non committere. Digni autem poenitentiae fructus sunt, cum secundum qualitatem et quantitatem culpae fit qualitas et quantitas poenae. Quod Venerabilis Beda in libro Sententiarum exponit, dicens: »Non enim par debet esse fructus boni operis ejus qui nihil vel minus peccavit, et ejus qui gravius cecidit.« Quid etiam [Col. 0496C] B. Augustinus De discretione poenitentiae in libro Sententiarum dicat audiamus. »Consideret qualitatem criminis in loco, in tempore, in perseverantia, in varietate personae, et quali hoc fecerit tentatione, et in ipsis vitiis multiplici exsecutione. Oportet, inquit, [(81) 1Kb] fornicantem secundum excellentiam sui status, vel officii, vel secundum modum meretricis, et in modo operis sui, et qualiter turpitudinem egit; si in loco sacro, si in tempore orationi constituto, ut sunt festivitates, et tempora jejunii; et consideret quantum in peccato perseveraverit, doleatque quod perseveranter peccavit, et quanta fuit victus impugnatione. Sunt enim qui [(82) 1Kb] solum non vincuntur, sed ultro se peccato offerunt, nec exspectant [Col. 0496D] tentationem, sed praeveniunt voluptatem; et pertractet secum quilibet, quam multiplici actione vitii delectabiliter peccavit. Omnis ista varietas confitenda est et deflenda, ut cum cognoverit quod peccator est, cito inveniat Deum propitium. In cognoscendo etiam augmentum peccati, inveniat cujus aetatis fuerit, cujus sapientiae et ordinis. Immoretur in singulis istis, et sentiat modum criminis, purgans lacrymis omnem qualitatem vitii; defleat interim virtutem, qua caruit. Dolendum est enim non [Col. 0497A] solum quod peccavit, sed etiam quia se virtute privavit. Defleat etiam quoniam offendens in uno, factus est omnium reus. Ingratus enim exstitit, qui plenus virtutibus Deum omnino non timuit. In hoc enim quisque peccator fit culpabilior, quo antequam peccaret Deo erat acceptior: in Deo enim Adam plus peccavit, quia omni bono abundavit. Alio etiam modo in uno offendens, factus est omnium reus, quia videlicet omnis virtus patitur detrimentum ab uno vitio. Ponat igitur se poenitens in judicio et potestate sacerdotis nihil sui sibi reservans, ut omnia, eo jubente, paratus sit facere pro recipienda vita animae quae faceret pro evitanda corporis morte; et hoc cum desiderio, quia vitam recuperat infinitam, id est aeternam. Cum gaudio enim facere debet immortalis [Col. 0497B] futurus, quae faceret pro differenda morte moriturus. Semper etiam deprecetur Deum, et offerat Deo cordis contritionem, deinde et quod potest de possessione; tunc quod offerat, securus Deo et sacerdoti offerat: Respexit Dominus ad Abel et ad munera ejus (Gen. IV). Prius dixit ad Abel, quam, ad munera ejus. In judicio igitur cordis conferenda est eleemosyna tribuentis; nec considerandum est quantum, sed qua mente, qua affectione dat quod potest. Qui igitur sua peccata redimere vult temporalium oblatione, prius offerat Deo mentem.

»Caveat etiam ne verecundia ductus dividat apud se confessionem, ut diversa diversis sacerdotibus velit manifestare. Quidam enim uni celant quae alteri manifestanda reservant; quod est se laudare [Col. 0497C] et ad hypocrisim tendere, et semper venia carere, quam vel ad quam (sic) frustra putant pervenire. Caveat etiam ne prius ad Dominicum corpus accedat, quam confortetur bona conscientia; et doleat quod nondum audeat sumere, quem multum desiderat cibum salutarem. Cohibeat etiam se a ludis, a spectaculis saeculi, qui perfectam vult consequi remissionis gratiam.« Isti sunt digni fructus poenitentiae, o Catharoae haeretici, animam captivam illaqueantes, et in libertate gloriae filiorum Dei conservantes. Quaerat praeterea anima, ut ait B. Augustinus, fructus dignos, etsi non dignos poenitentiae. Ac si apertius diceret: Sua spontanea voluntate sese anima spiritualibus disciplinis subjiciat, quibus instructa [Col. 0497D] a peccato recedat; et quamvis graviter non peccaverit, nec ei poenitentia injuncta pro gravioribus peccatis fuerit, gratuita tamen devotione de levioribus poeniteat, et Deo servire studeat. Sunt enim digni fructus virtutum, ut ait B. Augustinus, qui non sufficiunt poenitentibus. Poenitentia enim graviores fructus postulat, ut dolore et gemitibus mortuus impetret vitam. Ex his ostenditur qui sint digni fructus poenitentiae, quibus vera satisfactio expletur; et quod non omnes digni fructus sunt fructus digni poenitentiae: quod de illa poenitentia intelligitur, quae major est criminum. Non enim [Col. 0498A] sufficiunt graviter delinquentibus, quae sufficiunt minus vel parum peccantibus.

Sciendum praeterea quia, sicut sunt digni fructus poenitentiae ac vera satisfactio, ita etiam indigni fructus et falsa satisfactio, id est falsa poenitentia. Unde ait B. Gregorius: Falsas poenitentias dicimus, quae non secundum auctoritates sanctorum pro qualitate criminum imponuntur. Ideoque miles vel negotiator vel alicui officio deditus, quod sine peccato exerceri non possit, si culpis gravioribus irretitus ad poenitentiam venerit; vel qui bona alterius injuste detinet, vel qui odium in corde gerit; recognoscat se veram poenitentiam non posse agere nisi negotium relinquat, vel officium deserat, et odium ex corde dimittat, et bona quae injuste abstulit, [Col. 0498B] restituat. Ne tamen desperet, interim quidquid boni facere potest, hortamur ut faciat, ut Deus cor ejus illustret ad poenitentiam.

Si forte quaerit aliquis, quae sit satisfactio pro venialibus peccatis sufficiens? B. Augustinus ostendit in libro Enchiridii ita inquiens: »De quotidianis, inquit, et brevibus levibusque peccatis sine quibus haec vita non ducitur, quotidiana oratio fidelium, scilicet Pater noster satisfacit. Eorum est enim dicere: Pater noster qui es in coelis (Matth. VI), etc.« Delet enim haec oratio minima et quotidiana peccata; delet et illa a quibus fidelium vita etiam scelerate gesta, sed poenitendo in melius commutata discedit; si, ut veraciter dicitur dimitte nobis debita nostra; ita veraciter dicatur sicut et [Col. 0498C] nos dimittimus debitoribus nostris [(83) 1Kb] : si fiat quod dicitur, quia et ipsa eleemosyna est veniam poenitentibus omnino ignoscere. Ex his atque aliis praemissis jam facile est intelligere quae pro venialibus sit exhibenda satisfactio. Sufficit enim Dominica oratio cum jejunio aliquo et cum eleemosynis, sic tamen ut praecedat cordis contritio et addatur confessio, si facultas adsit. Pro gravioribus vero peccatis non solum haec in satisfactione adhibenda sunt, sed multo majora vehementius atque districtius; quia, ut ait B. Augustinus, ad agendam poenitentiam non sufficit mores in melius commutare, et a malis factis recedere; nisi et de his quae facta sunt satisfaciat Domino per poenitentiae dolorem, [Col. 0498D] per humilitatis gemitum, per contriti cordis sacrificium, cooperantibus eleemosynis.

[(84) 1Kb] Forte quaerit aliquis, utrum sufficiat soli Deo peccata confiteri, an etiam oporteat confiteri sacerdoti? Sed qui haec quaerit sciat, quod non solum illa auctoritate B. Jacobi apostoli, scilicet confitemini alterutrum peccata vestra, et orate pro invicem ut salvemini (Jac. V); sed etiam aliorum pluribus testimoniis comprobatur quod Deo et sacerdotibus, si tempus adsit, confiteri oporteat. Ait enim B. Augustinus [(85) 1Kb] : Judicet seipsum homo dum potest, voluntatem et mores convertat in melius [Col. 0499A] [(86) 1Kb] , ne cum jam non poterit, praeter voluntatem a Domino judicetur; et cum in se protulerit severissimae medicinae, sed tamen utilissimae sententiam, veniat ad sacerdotes [(87) 1Kb] , per quos illi claves in Ecclesia ministrantur, scilicet poenitentia imponitur. Tanquam bonus jam incipiens esse filius, maternorum membrorum ordine custodito, a praepositis sacramentorum accipiat satisfactionis suae modum, in offerendo sacrificio contriti cordis devotus et supplex. Item Leo papa Theodoro [(88) 1Kb] episcopo: »Multiplex, inquit [(89) 1Kb] , misericordia Dei ita lapsibus humanis subvenit, ut non solum per baptismum, sed etiam per poenitentiam spes vitae reparetur; sic divinae voluntatis praesidiis ordinatis, ut indulgentiam Dei nisi supplicationibus [Col. 0499B] sacerdotum nequeant obtinere. Christus enim hanc praepositis Ecclesiae ita dedit potestatem, ut confitentibus poenitentiae satisfactionem darent, et eosdem salubri satisfactione purgatos ad communionem sacramentorum per januam reconciliationis admitterent.« Item B. Augustinus in libro De poenitentia: »Quem poenitet, inquit, omnino poeniteat, et dolorem lacrymis ostendat; repraesentet vitam suam Deo per sacerdotem, praeveniat judicium Deo per confessionem.«

Quaeri etiam potest utrum liceat peccata confiteri per nuntium vel per scriptum sacerdoti? Quod B. Augustinus prohibet fieri, Dominicam exponens sententiam, dicens: »Praecepit enim Dominus mundandis [Col. 0499C] leprosis, ut ostenderent ora sacerdotibus, docens corporali praesentia peccata confitenda, non per scriptum manifestanda.« Ait enim Dominus leprosis: Ite, ostendite vos sacerdotibus (Luc. XVII). Non dixit, unus eat pro omnibus; sed ait: Omnes ite, et ostendite vos sacerdotibus. Ac si diceret: Non alium mittatis nuntium qui pro vobis offerat munus ad Moysen [(90) 1Kb] statutum; sed qui per vos peccastis, per vos necesse est ut erubescatis. Erubescentia enim ipsa partem habet remunerationis [(91) 1Kb] . Ex praemissis ergo satis aperte ostenditur quod non liceat peccanti per nuntium vel per litteras peccata confiteri.

Solet etiam quaeri utrum liceat confiteri proximo, id est laico, si casu sacerdos defuerit? Sane ad hoc [Col. 0499D] dici potest, quod studiose sacerdotis examen requirendum est, quia sacerdotibus concessit Deus potestatem ligandi et solvendi: et ideo quibus ipsi dimittunt et Deus dimittit. Si tamen defuerit sacerdos, proximo vel socio est facienda confessio; sed curet quisque sacerdotem quaerere, qui sciat ligare et solvere. Talem enim oportet esse qui aliorum [Col. 0500A] crimina judicat. Unde ait B. Augustinus in libro De poenitentia: »Qui vult confiteri peccata, ut inveniat gratiam, quaerat sacerdotem qui sciat ligare et solvere; ne cum negligens circa se exstiterit, negligatur ab eo qui eum misericorditer monet, et petit ne ambo in foveam cadant, quam stultus evitare noluit. Tanta itaque vis confessionis est, ut ait B. Augustinus, ut si deest sacerdos, confiteatur proximo. Saepe enim contingit quod poenitens non potest verecundari coram sacerdote, quem desideranti nec tempus nec locus offert. Quamvis ille cui confitebitur peccata potestatem solvendi et liberandi non habeat; sit tamen dignus venia ex desiderio sacerdotis, qui crimen confitetur socio. Mundati enim sunt leprosi, dum irent ostendere ora [Col. 0500B] vel se sacerdotibus (ibid.), antequam pervenirent ad eos. Unde patet Deum ad cor respicere, dum ex necessitate prohibentur ad sacerdotes pervenire.

Jam certissime liquet quam sit detestabile peccati silentium, et e converso quam sit confessio necessaria. Est enim confessio testimonium conscientiae Deum timentis. Qui enim timet judicium Dei, peccatum non erubescit confiteri. Perfectus timor solvit omnem pudorem; confessio peccati pudorem habet, et ipsa erubescentia gravissima est poena. Aperte vobis ostensum est, o Catharoae haeretici, per humilem confessionem, et dignam satisfactionem poenitentem ab omnipotenti Deo consequi [Col. 0500C] posse peccatorum remissionem. Veteris et novi testamenti idonei testes, quod Deus vere poenitentibus misericorditer veniam concedat, veraciter concordant; et vos qui hoc fieri posse negatis, in vestra assertione omnino mentitos esse comprobant. Verissimis itaque sanctarum Scripturarum testimoniis fides catholica fortius roboratur, et vestra mendacissima secta ex toto evacuatur.

Praeterea in vestra malitia adhuc perseverantes, et sanctae Ecclesiae religioni detrahentes, viduas conjugio iterum sociatas, quasi adulteras dicitis esse condemnandas. »Viduarum, ut ait B. Isidorus in secundo libro De generibus officiorum [(92) 1Kb] , multa exempla sunt, quarum prima in Veteri Testamento Noemi legitur (Ruth. I). Aliam etiam viduam legimus [Col. 0500D] ad quam Elias fuit missus (III Reg. XVII). Scribitur et vidua quae sub Antiocho rege cum septem filiis suis pro lege Dei martyrium passa est (II Mach. VII). Exsultat et Judith illa admirabilis vidua, quae de Holoferne Assyriorum principe, salvoque pudore hoste devicto, evexit triumphum (Judith VIII). In Novo autem Testamento Anna prima [Col. 0501A] vidua legitur, quae Dominum cognovit. Ipsa namque meruit gratiam divinitatis ejus agnoscere, antequam potuerit verbum ejus audire (Luc. II). Cujus quidem gradus, ut ait B. Isidorus, virginitati pene conjunctus est. Unde et Christum quem Virgo peperit, vidua primum agnovit. Felix [(93) 1Kb] ergo vidua, quia experta; felicissima virgo, quia intacta. Utrisque certe apud Deum est merces; major [(94) 1Kb] illa, subsequens ista. Illam autem Apostolus viduam vocat, quae post unius viri conjugium transactum [(95) 1Kb] , exinde sexui abrenuntiat. Dicit enim: Vidua eligatur non minus annorum sexaginta, unius viri uxor (I Tim. V). Unde consequens est, ut quae plurimis fuit nexa maritis, careat nomine viduitatis. Quales autem viduae esse debeant, idem Apostolus [Col. 0501B] signanter expressit, dicens: Si fuerit in operibus bonis testimonium habens, utique sic habitum [(96) 1Kb] ; si filios educavit, subaudiatur Deo, si hospitio recepit, si sanctorum pedes lavit, si tribulationem patientibus subministravit, hoc est aegrotis vel in carcere positis; si omne opus bonum subsecuta est (ibid.): et ut breviter universa concludens, in omnibus sint exempla bene vivendi. Et iterum: Anus similiter in habitu sancto (Tit. II): utique et ipse earum incessus et motus vultus silentium [(97) 1Kb] quamdam sacrae continentiae praeferat dignitatem. Post haec de eisdem viduis subjecit, dicens: Non criminatrices, non multo vino servientes, sed parvo utentes. Nam solent hae aetates, quae corporis fruuntur luxuria, vino se dare pro libidine. Post haec [Col. 0501C] B. Paulus de viduis addidit, scilicet ut sint bene docentes, id est ut prudentiam doceant (ibid.). Docere quidem illis permisit, sed feminas; et hoc non in ecclesia, sed privatim. Nam hoc genus muliercularum solet esse garrulum, et hoc vitium venire dicit ex otio. Vivendo autem otiosae discunt circuire domos (I Tim. V), scilicet dum nullo timore detentae, nec mariti potestate subjectae sunt, non solum otiosae, verum etiam curiosae discurrunt loquentes quae non oportet.

»Praedicat Apostolus damnationem habere viduas quae post propositum continentiae nubere cupiunt. Cum enim, inquit, luxuriatae fuerint, in Christo nubere volunt; habentes damnationem, quia primam [Col. 0501D] fidem irritam fecerunt (ibid.), scilicet quia in eo quod primo voverunt non steterunt. Multas earum revocat in nubendo, non praeclari propositi amor, sed aperti dedecoris timor. Ergo quae nubere volunt, [Col. 0502A] ideo non nubunt, quia impune non possunt, sed multo melius esset, si non voverent et nuberent, quam urerentur, id est quam occulta flamma concupiscentiae vastarentur; quas poenitet professionis, et piget confessionis: quae nisi correctae cor dirigant, et Dei timore rursus libidinem vincant, cum [(98) 1Kb] mortuis deputandae sunt sive [(99) 1Kb] in deliciis agant. Unde dicit Apostolus: Quae autem in deliciis agit, vivens mortua est (ibid.).« Viduae igitur quae Deo continentiam non voverunt iterum iterumque nubere poterunt, sed quae jam castimoniam sunt professae, dicimus ultra nubere non posse. Itaque bonum est nubere et filios procreare, sed multo melius est causa amoris Dei continere. Oportet ergo, o Catharoae haeretici, non damnare [Col. 0502B] quod bonum est, scilicet nuptias; sed suadere et laudare quod melius est, scilicet castitatem.

Nolo vos ignorare, o haeretici, quod prima Dei sententia crescere et generare praecepit, secunda continentiam suasit. [(100) 1Kb] Non enim jam locus est vocis illius, id est crescite et multiplicamini (Gen. I); quia jam alia vox supervenit, scilicet vae praegnantibus et nutrientibus! (Matth. XXIV). Et [(1) 1Kb] , quia illud tempus jam collectum est, restat ut qui uxores habent tanquam non habentes sint (I Cor. VII). Et, ne [(2) 1Kb] fallor, unius ejusdemque Dei utraque pronuntiatio est. Ipse utique Deus qui in primordio sementem generis emisit, indultis conjugiorum habenis donec mundus repleretur; ipse nunc sub [Col. 0502C] extremitatibus temporum suppressit quod emiserat, et revocavit quod indulserat. Quod Salomon in spiritu praevidens ait: Tempus amplexandi, et tempus longe fieri ab amplexibus (Eccle. III). Ac si apertius diceret: Praecepti veteris est, ut terra procreationibus repleretur; novi autem ut continentia atque virginitate coelum impleatur. Quod tamen adeo ardui ac sublimis praemii esse constat, ut secundum Matthaei Evangelium, dicentibus Domino Apostolis: Si sic est homini causa cum uxore, non expedit nubere. [(2*) 1Kb] [Quibus respondit Dominus: Non omnes capiunt verbum istud, sed quibus datum est. Sequitur: Sunt quidam eunuchi, qui de matris utero sic nati sunt (Matth. XIX). Ac si apertius diceret: Sunt eunuchi, id est continentes, qui de matris [Col. 0502D] utero, sine instrumentis ex frigida natura, sic nati sunt; et sunt eunuchi, qui facti sunt ab hominibus, quorum neutri praemium habent, quia non voluntate, sed necessitate sunt; et sunt eunuchi, qui [Col. 0503A] seipsos eunuchizaverunt, scilicet voluntate castitati se devoverunt, propter regnum coelorum. Iterum subjungit dicens:] qui potest capere capiat. Vox est hortantis, non jubentis. Quasi diceret: Unusquisque vires suas consideret, an queat virginitatis et pudicitiae praecepta implere. Non ergo omnes casti esse, id est non omnes implere possunt praeceptum continentiae, quia non omnibus est datum a Deo, nec etiam omnibus ad praemium continentiae concessum est ascendere. Non ergo praeceptum de continentibus, sed persuasio est. Nec sic injungitur virginitas, ut sit necessitas; sed ut voluntate possit esse laudatur, Paulo apostolo protestante, qui ait: De virginibus praeceptum Domini non habeo; consilium autem do, tanquam misericordiam consecutus a [Col. 0503B] Domino (I Cor. VII). Et iterum: Existimo enim hoc bonum esse propter instantem necessitatem, quoniam bonum est homini sic esse (ibid.). At vero qui tentationem carnis ferre non possunt, ut ait B. Isidorus, si castitatem non voverunt, necesse est ut portum conjugii petant. Unde idem Apostolus dicit: Qui se non continet nubat. Melius est enim nubere quam uri. Et iterum: Si acceperis uxorem non peccasti, et si nupserit virgo non peccat (ibid.). Qui liberae voluntatis et si non vis esse major, esto vel minor. Legitimum enim conjugium, ut ait B. Isidorus, peccatum non est, sed propter sollicitudinem mundi, qui nubunt, legem Dei observare vix possunt. Aliter Apostolus dicit illos non peccare si nubant, qui [Col. 0503C] nondum Deo voverunt castitatem. Qui enim vel in corde suo continere promisit, si aliud fecerit, habebit damnationem, quia, ut ait idem Apostolus, primam fidem irritam fecit (I Tim. V). Quod enim erat per naturam licitum, hoc per votum sibi fecit illicitum, sicut Anania et uxor ejus Saphira, quibus de pretio possessionis suae retinere nil licuit, ob quam causam et subita morte prostrati sunt (Act. V). Ut ergo supra dictum est diversa virginum genera in Evangelio memorantur, sed illis specialiter regni possessio deputatur, qui se amore Dei sine ferro castraverunt; scilicet non quos impossibilitatis necessitas cogit, sed quos devotio sancta continentes efficit.

Quantum autem sit in virginibus sanctitatis donum [Col. 0503D] B. Joannes evangelista ostendit, qui eos solummodo Agni vestigiis inhaerere praescribit, qui contaminati mulierum conjunctionibus non fuerunt [(3) 1Kb] . Isti sunt, inquit, qui cum mulieribus non sunt coinquinati, virgines enim sunt. Hi sequuntur Agnum quocunque ierit (Apoc. XIV). Isti sunt, ut ait B. Isidorus in libro De generibus officiorum, duodecies dena [(4) 1Kb] millia sanctorum citharoedorum illibatae virginitatis in corpore, et inviolatae castitatis in corde: qui sequuntur Agnum quocunque ierit, quem nemo sequi audet vel valet, nisi tantum virginitas. Sequuntur utique Agnum et caeteri fideles qui virginitatem corporis amiserunt, non quocunque ierit, [Col. 0504A] sed quocunque ipsi potuerint, id est in quantum eis datum fuerit. Unde et cavendum est, ne tantae sanctitatis donum superbia corrumpatur. Multos enim extollit virginitas, et elevat continentia.

Quid hoc loco B. Isidorus dicat audiamus. Facilius sequuntur Agnum, inquit, et si non quocunque ierit, certe quocunque potuerint, conjugati humiles, quam superbientes virgines. Quomodo enim sequentur ad quem accedere nolunt? Aut quomodo accedent ad quem non veniunt, ut discant quam mitis est, et quam humilis corde? Pergant ergo virgines ad sublimitatem patriae coelestis pede humilitatis. Sequantur Christum tenendo perseveranter quod voverunt ardenter, ita ut professa ac servata [Col. 0504B] integritate caeteris etiam moribus congruant, sine quibus procul dubio otiosa et inanis manet virginitas. Boni enim actus, si virginitati addantur, angelicam hominibus vitam et coeli mores terris exhibent. Profecto in carne praeter carnem vivere, ut ait B. Hieronymus, non terrena vita est, sed coelestis. Unde in carne angelicam gloriam acquirere majus est meritum quam habere. Esse enim angelum, felicitatis est; esse vero virginem, virtutis; dum hoc obtinere viribus nititur cum gratia, quod habet angelus ex natura.

Illi ergo virgines esse probantur qui in terris vitam angelicam imitantur, et qui sic continentiae inserviunt, ut nullis criminibus nulloque terrenae sollicitudinis onere praegraventur. Curam enim [Col. 0504C] mundi conjugalis copula gignit, Paulo apostolo dicente: Volo vos sine sollicitudine esse (I Cor. VII). Et iterum: Qui sine uxore est sollicitus est quae Domini sunt, quomodo placeat Deo. Qui autem cum uxore est sollicitus est quae sunt mundi, quomodo placeat uxori, et divisus est (ibid.). Unde agnoscitur perfecte non posse placere Deo hujusmodi continentiae votum quod praepeditur saecularium impedimento curarum. »Nihil enim prodest virginibus, ut ait B. Isidorus in libro De generibus officiorum, expeditas esse ab actione carnis quae illigantur saecularibus curis, nisi tantum quod sibi majora supplicia acquirunt, pro eo quod saeculum minime vincunt, dum carnem vincere potuerunt.

[Col. 0504D] Quaeritur cur feminae virgines in benedictione velentur! Quarum causa haec est. In gradibus enim vel officiis ecclesiasticis feminae nullatenus praescribuntur. Nam neque permittitur eis in Ecclesia loqui vel docere, sed nec tangere nec offerre calicem vel patenam, nec incensum, nec ullam virilis vel sacerdotalis officii sortem vindicare. Ideoque hoc tantum, ut quia virgo est et carnem suam sanctificare proposuit, idcirco velaminis venia, id est licentia conceditur illi, ut in Ecclesia notabilis vel insignis introeat, et honorem sanctificati corporis in libertate capitis ostendat, atque mitram quasi coronam virginalis gloriae in vertice praeferat.

[Col. 0505A] Virgo itaque, ut superius dictum est, si virginitatem professa non fuerit, et viro legitime nupserit, juxta apostoli Pauli sententiam, non peccabit; multo tamen melius erit, si causa amoris Christi virginitatem suam illibatam cunctis diebus servaverit. Volo vos scire, o Catharoae haeretici, qui viduas, si nupserint, tanquam adulteras condemnandas esse dicitis: quod si virgo nupserit, et post mortem viri sui vidua remanserit, si se continere noluerit vel non potuerit, denuo alteri viro nubere poterit. Unde et Ecclesiarum doctor Paulus propter incontinentiam iterum jubet nubere, dicens: Melius est nubere, quam uri (Ibid.). Revera melius est uni viro denuo nubere, quam explendae libidinis causa cum plurimis fornicari. [(5) 1Kb] Nam quod in ipsa [Col. 0505B] conjunctione connubii a sacerdote conjuges benedicantur, hoc a Deo in prima conditione hominum factum est. Sic enim scriptum est: Et fecit Deus hominem; ad imaginem Dei fecit eum, masculum et feminam creavit eos; et benedixit eis, dicens: Crescite et multiplicamini (Gen. I). Hac ergo similitudine fit nunc in Ecclesia quod tunc factum est in paradiso. Quod vero eisdem virginibus legitime nubentibus unius viri [(6) 1Kb] pronubae adhibentur, scilicet propter monogamiam; et si auspicii causa, tamen, ut ait B. Isidorus [(7) 1Kb] , boni auspicium est. Pronuba dicta, eo quod nubentibus praeest, quaeque etiam nubentem sponsam viro conjungit. Ipsa est et paranympha. Nam nympha sponsa in nuptiis, et nympha [Col. 0505C] pro lavationis officio, quod et ad nomen nubentis adjungitur. Monogamus dictus, quia uni tantum nupsit. enim apud Graecos unum dicitur. quippe nuptiae interpretantur. Bigamus autem, trigamus, et quatrigamus a numero uxorum vocatus, quasi duabus vel tribus, aut quatuor uxoribus maritus.

[(8) 1Kb] Quod vero eaedem feminae dum maritantur, velantur, scilicet ut noverint viris suis esse subjectae et humiles. Unde et ipsum velamentum vulgo mavortem [(9) 1Kb] , id est Martem [(10) 1Kb] ab antiquis dicebatur, quod quasi signum maritalis dignitatis ac potestatis in eo esset; caput enim mulieris vir est (I Cor. XI); licet et proinde velentur dum nubunt, ut verecundiam muliebritatis agnoscant, quia jam [Col. 0505D] sequitur inde quod pudeat. Unde et Rebecca, cum ad Isaac sponsum suum duceretur, mox ut eum conspexit, salutationis oscula non sustinuit, sed statim sentiens quod esset futura, pallio caput velavit (Gen. XXIV). Hinc etiam et nuptae dictae, quod vultus suos velent. Obnubere enim cooperire dicitur: unde et nubes dictae, eo quod aethera obtegant.

[Col. 0506A] Notandum praeterea quod praecedentium Patrum, scilicet beati Ambrosii, Augustini, Gregorii et sancti Isidori temporibus coram altari conjuges veniebant, et flexis genibus unius vittae vinculo a diacono colligabantur. Idcirco igitur nubentes post benedictionem a levita uno invicem vinculo copulabantur, videlicet ne compagem conjugalis unitatis disrumperent. At vero quod eadem vitta candido purpureoque colore permiscebatur, candor ad munditiam vitae, purpura vero ad sanguinis posteritatem significandam adhibebatur, ut hoc signo et continentiae lex tenenda ab utrisque ad tempus admoneretur, et post hoc reddendum debitum non negaretur. Quod enim conjugatis dicit Apostolus: Abstinete vos ad tempus, ut vacetis orationi (Cor. VII); [Col. 0506B] hoc ille candor vittae insinuabat. Quod vero subjungit, et iterum revertimini in idipsum, hoc purpureus color ille demonstrabat. Illud autem quod in primis annulus a sponso sponsae datur, fit hoc nimirum vel propter mutuae fidei signum, sive propter id magis, ut eodem pignore eorum corda in amore jungantur: unde et quarto digito annulus ille inseritur, quod de eo vena quaedam, ut fertur, sanguinis ad cor usque perveniat. Antiquitus autem, ut ait B. Isidorus in libro De generibus officiorum, non amplius uno dabatur, ne pluralitas amorem unicum carperet. Penes Israel autem illicitum erat puellam viro tradere, nisi post manifesti sanguinis maturitatem.

[Col. 0506C] [(11) 1Kb] Apud veteres in eligendis maritis quatuor ista exspectabantur, scilicet virtus, genus, pulchritudo, sapientia. Ex his sapientia potentior est ad amoris affectum. Refert haec quatuor Virgilius de Aenea [(12) 1Kb] quod his Dido [(13) 1Kb] impulsa est in amorem ejus. Pulchritudine:

Quam [(14) 1Kb] sese ore ferens!
Virtute:

Cum [(15) 1Kb] forti pectore et armis.
Oratione, id est sapientia:

   Ea [(16) 1Kb] quibus ille
Jactatus fatis, quae bella exhausta canebat!
Genere:

Credo equidem, nec vana mihi [(17) 1Kb] fides, genus esse deorum.
[Col. 0506D] Item in eligenda uxore quatuor res impellunt hominem ad amorem: scilicet pulchritudo, genus, divitiae et boni mores. Melius tamen si in ea mores quam pulchritudo quaerantur. Nunc autem illae quaeruntur, quas aut divitiae aut forma, non quas probitas morum commendat [(18) 1Kb] . Non quaeritur quam sit femina pudica, sed potius quam formosa: quae et concupiscendi libidinem nutriat, et cunctorum [Col. 0507A] post se suspiria trahat. »Pulchra enim, ut ait quidam sapiens, [(19) 1Kb] cito adamatur; et difficile custoditur quam plures amant.«

Quod autem a viro uxor dimitti non possit excepta fornicationis causa, jam superius sufficienter ostensum est. Nam qui adulteram tenet, stultus et impius est (Prov. XVIII). Si ergo uxor in adulterio deprehenditur, libere a viro dimittitur. Quid igitur si uxor sterilis est, si deformis, si aetate vetula, si fetida, si temulenta, si iracunda, si dissipatrix, si fatua, si gulosa, si vaga, si jurgatrix, si maledica, si lipposa, si pravos sequitur mores? Tenenda est velis nolis, o juvenis, et qualiscunque accepta sit, habenda. Cum enim esses liber, sponte te servituti tradidisti. Servanda igitur fides ab utroque alteri [Col. 0507B] est, imo vero exemplo continentiae docenda uxor a viro, ut se caste gerat. Iniquum est enim, ut id exigas quod praestare non possis. Caput enim mulieris vir (I Cor. XI). Ubi autem melius vivit mulier quam vir, capite deorsum pendet domus. Ideoque praecedere debet vir in operibus bonis uxorem suam, qui caput est, ut illa imitetur virum ipsumque sequatur ut caput suum, sicut Ecclesia sequitur Christum sponsum. Hortatur autem Apostolus conjuges, ut propter orationem abstineant a conjugali coitu, atque ex consensu tempora sanctificationis observent, ut sine impedimento carnali orationibus vacent (I Cor. VII). Nam et in veteri testamento ante sanctificati sunt omnes a mulieribus, et sic descendenti Deo in montem, assistere meruerunt (Exod. XIX). [Col. 0507C] Item hortatur idem Apostolus mulieres subditas esse viris suis (I Cor. XIV). Nam et multae mulieres erga simpliciores viros, divitiis et nobilitate affluentes, Dei sententiae non recordantur, per quam subjectae illis esse debent (Ephes. V). Ait quippe Dominus ad mulierem: Sub viri potestate eris, et ipse dominabitur tui (Gen. III). Obediendum est itaque sanctae Scripturae praeceptis, et serviendum viro quadam servitute libera et dilectione plena. Etenim non est vir creatus propter mulierem sed mulier propter virum (I Cor. XI). Et cum caput mulieris vir sit, caput viri Christus (ibid.): cum uxor non subjicitur viro, hoc est capiti suo, ejusdem criminis rea est, ut ait B. Isidorus [(20) 1Kb] , cujus et vir, [Col. 0507D] si non subjicitur Christo capiti suo. Verbum autem Domini blasphematur, vel dum contemnitur prima Dei sententia, et pro nihilo ducitur; vel Christi infamatur Evangelium, dum contra legem fidemque naturae ea mulier quae Christiana est, et ex Dei lege subjecta, praeesse viro desiderat, cum etiam gentiles feminae viris suis serviant communi lege naturae. Servatur ergo lex naturae et Dei, si mulier subjecta est viro. At contra, si illa viro imperare desiderat, et ordo naturae corrumpitur, et domus illa misera et perversa jacet.

Hoc loco vos moneo, o Catharoae haeretici, qui viduas [Col. 0508A] si nupserint tanquam adulteras condemnatis, ut ea quae dico patienter audiatis. Pro certo itaque habeatis, nec omnino dubitetis, quod non solum primae vel secundae nuptiae sunt licitae, sed etiam tertiae et quartae non sunt damnandae. Ut ergo non dubitetis vera esse quae dicimus, sanctorum Patrum auctoritatibus probamus. Quid ergo B. Augustinus De bono viduitatis dicat [(21) 1Kb] , audiamus: »Secundas, inquit, nuptias omnino licitas Apostolus concedit. De tertiis autem et quartis et de ultra pluribus nuptiis solent homines quaestionem movere. Sed quis audeat diffinire quod nec Apostolum video diffinisse? Ait enim: Si dormierit vir, uxor ejus cui voluerit nubat (I Cor. VII). Super hunc locum quid B. Augustinus in libro De sancta viduitate dicat, o [Col. 0508B] Catharoae haeretici, diligenter audiamus. »Non dixit Apostolus, si dormierit vir ejus, primus vel secundus vel tertius vel quotuslibet; nec vobis diffiniendum est, quod nec ipse Apostolus diffinivit. Unde, inquit, ut breviter respondeam, nec illas nuptias debeo condemnare, nec eis verecundiam numerositatis auferre, nec contra humanae verecundiae sensum audeo dicere, ut quoties voluerint nubant; nec ex meo corde praeter Scripturae auctoritatem quantaslibet nuptias damnare.« In hoc itaque quod B. Paulus secundas nuptias concedit, et tertias, quartas et quintas non contradicit, et doctor Ecclesiarum Augustinus eas prohibere nullatenus praesumit; vestra mendax assertio, o haeretici, qui viduas si nupserint condemnatis, evidenter convincitur, [Col. 0508C] et Christiana religio indubitanter roboratur.

Beatum etiam Hieronymum catholicae fidei tutorem ac defensorem fidelissimum in medium introducamus, et utrum vidua post mortem viri iterum nubere debeat, ab illo audiamus. [(22) 1Kb] »Ego, inquit, libera voce exclamo non damnari in Ecclesia bigamam, imo nec trigamam, et ita licere quinto et sexto quemadmodum secundo marito nubere. Apostolus tamen bigamos a sacerdotali honore excludit, sed hoc non facit pro vitio bigamiae, imo pro sacramenti virtute, ut sit una unius, sicut unica unici (I Tim. III).« Ut ergo jam saepe dictum est, o Catharoae haeretici, qui viduas si nupserint tanquam adulteras [Col. 0508D] condemnatis; bonum est nubere, sed propter coeleste regnum melius est casitatem Deo vovere. Bonum est nubere, melius continenter vivere, sed multo melius multoque felicius usque ad diem mortis causa amoris Dei et desiderio coelestis regni in virginitate perseverare. Habet itaque vidua post mortem viri sui, si se continere noluerit, licentiam iterum iterumque legitime nubendi. Ad vestram igitur mendacissimam assertionem omnino convincendam, et catholicae Ecclesiae religionem magis magisque roborandam, B. Augustinum in medium introducamus, et quidquid nobis de bono viduali dixerit, [Col. 0509A] omnes simul audiamus. »Viduae, inquit, quae non continent se, nubant, antequam professae Deo continentiam voveant. In hoc igitur quod viduis B. Augustinus, si se continere noluerint, nubere jussit, vos, o haeretici, qui easdem condemnandas esse asseritis si nupserint, per omnia mentitos esse ostendit. Quia ergo sanctae Ecclesiae catholicae religioni irreverenter detrahitis, peccatores videlicet per poenitentiam consequi veniam posse negatis; viduas si nupserint condemnatis, ejusdemque sanctae Ecclesiae ministros mente superba contemnitis, eosque blasphemiis atque conviciis infamare non desistitis, vos ipsos aeternae damnationis reos constituitis. De transactis itaque blasphemiis jam coram Deo et sanctae Ecclesiae sacerdotibus humiliter poenitentiam [Col. 0509B] agite, diuturnae leprae maculas, id est haereticae pravitatis blasphemias eorumdem sacerdotum judicio deponite; verae salutis colorem, scilicet ecclesiasticae religionis normam, devota mente suscipite, ut cum ejusdem sanctae Ecclesiae filiis recte credendo et bona operando, ad aeternae felicitatis bravium possitis pertingere. Amen.



XXXIV.---

Contra Aerianos haereticos ostenditur orationes, eleemosynas, atque sacram Christi oblationem defunctis fidelibus prodesse, exemplis ex Gregor. Dialogus petitis. In idem libri Machabaeorum et Apocalyp. Joannis testimonia proferuntur. Pretiosa sepulcra, funebris pompa potius sunt vivorum solatia, quam levamina mortuorum. Sepultura vero in ecclesiis prodest, dum ad eorum memoriam orationes pro eis funduntur. Sancti homines [Col. 0509C] et angeli preces nostras exaudiunt: et ut etiam a Deo exaudiantur, intercedunt.

Aeriani etiam haeretici quasi in corpore lepram gerunt, dum sacramentis catholicae Ecclesiae, quae corpus Christi est, irreverenter detrahunt. Sed quid de illis Hispaniarum doctor Isidorus in Etymologiarum libro VIII dicat audiamus, cap. 5. »Aeriani, inquit, ab Aerio quodam nuncupati sunt, qui inter caetera suae pravitatis dogmata sacrificium pro defunctis fidelibus offerre contemnunt. Ipsi etiam haeretici (ut in quadam scriptura legi), suis sectatoribus pro defunctis fidelibus sacrificium offerre vetant.« Recte ergo isti Aeriani cum magistro suo Aerio a catholicis viris inter haereticos deputantur; [Col. 0509D] qui non solum ecclesiasticae religionis sacramenta suscipere detrectant, verum etiam illos qui ea devota mente suscipiunt, procaciter vituperant. Decipiuntur plane in sua mendacissima secta, dum pro defunctis fidelibus Deo offerre vetant sacrificia. Ad convincendum itaque illorum haereticae pravitatis dogmata, necesse est ut Veteris et Novi Testamenti introducamus testimonia.

Beatus igitur Augustinus, malleus scilicet haeretieorum fortissimus, in medio nostrum veniat; et utrum eleemosynae vel sacrificia a fidelibus pro salute suorum defunctorum Deo oblata proficiant, nobis dignanter ostendat. Ait enim [(23) 1Kb] : »Tempus quod [Col. 0510A] inter hominis mortem et ultimam resurrectionem interpositum est, animas abditis receptaculis continet sicut unaquaeque digna est vel requie vel aerumna, pro eo quod sortita est in carne, dum viveret.« Sequitur: Neque negandum est defunctorum animas pietate suorum viventium relevari, cum pro illis sacrificium mediatoris offertur, vel eleemosynae fiunt in ecclesia. Sed eis haec prosunt, qui cum viverent, haec sibi ut postea possent prodesse meruerunt. Est enim quidam vivendi modus, nec tam bonus, ut non requirat ista post mortem, nec tam malus, ut ei non prosint ista post mortem. Est vero talis in bono, ut ista non requirat, et est rursus talis in malo, ut nec his valeat, cum haec vita transierit, adjuvari. Quocirca hic omne meritum comparatur, [Col. 0510B] quo possit post hanc vitam quispiam gravari vel relevari. Nemo autem speret quod hic neglexit, cum obierit, apud Deum promereri. Non igitur ista quae pro defunctis commendandis frequentat Ecclesia, illi apostolicae sunt adversa sententiae, qua dictum est: Omnes stabimus ante tribunal Christi (Rom. XIV), ut referat unusquisque secundum ea quae per corpus gessit (II Cor. V), scilicet bona vel mala; quia etiam hoc meritum sibi quisque cum in corpore viveret, comparavit, ut possent ei ista prodesse. Non enim omnibus prosunt. Et quare non, nisi propter differentiam vitae, quam quisque gessit in corpore? Cum ergo sive sacrificia altaris, sive quarumcunque eleemosynarum pro baptizatis omnibus offeruntur, [Col. 0510C] pro valde bonis gratiarum actiones sunt, pro non valde malis propitiationes. Sed pro valde malis etiam, si nulla sunt adjumenta mortuorum, tamen qualescunque vivorum consolationes sunt. Quibus vero prosunt, vel ad hoc prosunt, ut sit plena remissio, vel certe ut tolerabilior sit ipsa damnatio. Orationibus ergo et sanctae Ecclesiae sacrificio salutari, et eleemosynis quae pro eorum spiritibus offeruntur, non est dubium mortuos adjuvari, ut cum eis misericordius agatur a Domino quam eorum peccata meruerunt. Hoc enim traditum tota observat Ecclesia, ut pro eis qui in communione corporis et sanguinis Domini defuncti sunt, cum ad ipsum sacrificium loco suo commemorentur, et oretur; ac pro illis quoque id offertur [Col. 0510D] sacrificium. Non est igitur ambigendum ista prodesse defunctis, sed talibus qui ita vixerunt ante mortem, ut possint eis haec utilia esse post mortem. Nam qui sine fide operante per dilectionem (Gal. V) ejusque sacramentis de corpore exierint, frustra illis a suis hujusmodi pietatis officia impenduntur, cujus dum hic essent pignore caruerunt; non misericordiam sibi thesaurizaverunt sed iram. Non ergo mortuis nova merita comparantur, cum pro eis aliquid boni operantur sui, sed eorum praecedentibus meritis consequentia ista redduntur. Nam istam quisque finiens vitam nisi quod in ea meruerit, non poterit habere post illam.«

[Col. 0511A] Ecce quibus et qualiter prosint illa, o Aeriani haeretici, quae pro defunctis fidelibus frequentat sancta mater Ecclesia. Mediocriter malis suffragantur ad poenae mitigationem, mediocriter bonis ad plenam absolutionem: qui non habent tantae perfectionis merita, ut non indigeant juvari per pauperes, quorum est regnum coelorum (Luc. VI), quos sibi fecerunt amicos de mammona iniquitatis (Luc. XVI), quorum tanta est perfectio, ut ait B. Augustinus [(24) 1Kb] , ut his adjutoriis non indigeant, quales sunt apostoli et martyres. Orationes itaque eleemosynas, sacrificia, et caetera pietatis officia indubitanter B. Augustinus defunctis fidelibus prodesse asserit, et vos, o Aeriani haeretici, qui haec negatis, mentitos esse aperte ostendit.

[Col. 0511B] Forte quaeritis, o insensati haeretici, de duobus aeque bonis, scilicet de uno divite altero paupere, pariter sed mediocriter bonis, qui praedictis suffragiis indigent, et meruerunt post mortem pariter adjuvari; pro altero vero, id est pro divite, speciales a proximis, et communes ab Ecclesia fiunt orationes multaeque eleemosynarum largitiones; pro paupere vero non fiunt nisi communes Ecclesiae orationes. Si ergo quaeritis an tantum juvetur pauper paucioribus subsidiis quantum dives amplioribus? Si autem non pariter juvatur, non ei redditur secundum merita. Meruit enim pariter juvari, quia pariter boni exstiterunt. Si vero tantum suffragii consequitur quantum dives, quid contulerunt [Col. 0511C] diviti illa bona specialiter pro eo facta? Sane huic vestrae quaestioni responderi potest, o haeretici, valuisse diviti specialia et generalia suffragia ad consequendam delictorum veniam; valuisse et pauperi sola generalia charitative ab Ecclesia pro cunctis fidelibus celebrata ad obtinendam peccatorum indulgentiam. Valet diviti largitio multarum eleemosynarum cum generalibus Ecclesiae catholicae subsidiis; proficit pauperi bona voluntas cum communibus ejusdem sanctae Ecclesiae orationibus et sacrificiis. Potest tamen dici illa plura subsidia contulisse diviti celeriorem absolutionem, non pleniorem.

Indubitanter itaque, o Aeriani haeretici, tenete animas fidelium defunctorum eleemosynis, orationibus, [Col. 0511D] sacrificiis, et caeteris sanctae Ecclesiae subsidiis posse juvari, et delictorum indulgentiam consequi. Et ut non dubitetis vera esse quae dicimus, exemplis authenticis probamus. Beatum igitur Gregorium, doctorem scilicet eximium, in medium introducamus; et quid nobis de eleemosynarum profectu dicat, devota mente simul audiamus. »Quidam miles, inquit [(25) 1Kb] , in hac Romana urbe percussus ad extrema pervenit. Qui eductus e corpore exanimis jacuit, sed citius rediit, et quae cum eo in illo saeculo gesta fuerant narravit. Aiebat [Col. 0512A] enim sicut tunc res eadem etiam multis innotuit, quia pons erat, sub quo niger atque caliginosus fetoris intolerabilis nebulam exhalans fluvius decurrebat. Transacto autem ponte amoena erant prata atque virentia odoriferis herbarum floribus exornata, in quibus albatorum hominum conventicula esse videbantur. Tantusque in loco eodem odor suavitatis inerat, ut ipsa suavitatis fragrantia illic deambulantes habitantesque satiaret. Ibi mansiones diversorum erant, singulae magnitudine lucis plenae. Ibi quaedam mirae potentiae aedificabatur domus, quae aureis videbatur laterculis construi, sed cujus esset non potuit agnosci. Erant vero super ripam praedicti fluminis nonnulla habitacula. Sed alia exsurgentis fetoris nebula tangebantur, alia [Col. 0512B] autem exsurgens fetor a flumine minime tangebat. Haec vero erat in praedicto ponte probatio, ut quisquis per eum injustorum vellet transire, in tenebroso fetentique flumine laberetur. Justi vero quibus culpa non obsisteret, securo per eum gressu ac libero ad loca amoena pervenirent

Quid ergo domus illa, quae in amoenis locis laterculis aureis aedificari videbatur significet, vel qui sint operatores illius, o Aeriani haeretici, qui sacrificia et eleemosynas pro fidelibus defunctis offerre prohibetis, attentius inspiciamus. [(26) 1Kb] »Ex eo quippe quod in visione ipsa ostensum est, quisquis ille homo est, cui mansio illa ex auro construebatur, aperte datur intelligi, quid est quod operabatur. Nam quoniam praemium lucis aeternae eleemosynarum [Col. 0512C] largitate promerebitur, nimirum constat, quia auro aedificat domum suam. Nam idem miles qui haec superius viderat, narrabat quod eosdem laterculos aureos ad aedificationem domus senes ac juvenes, pueri et puellae ferebant. Qua ex re colligitur, quia ii quibus hic pietas facta est, ipsi illic operatores esse videbantur.« Si ergo qui in praesenti vita causa amoris Dei pauperibus eleemosynas donat, mansionem lucis plenam in aeterna beatitudine sibi praeparat; constat vos in vestra assertione per omnia mentitos esse, qui eleemosynas et sacrificia animabus fidelium defunctorum, o haeretici, negatis prodesse. Prosunt quippe vivorum subsidia, ut dictum est, defunctorum fidelibus [(27) 1Kb] ; sed [Col. 0512D] illis qui dum viverent hoc meruerunt, ut eis post mortem prodesse possint.

Quid ad haec dicitis, o haeretici, quid proponitis, vel quid objicitis? Nunquid jam praedictis testimoniis atque exemplis, quod pietatis opera vivorum animabus defunctorum prosint, indubitanter creditis? an adhuc in vestra mendacissima perfidia dubii permanetis? Sed si adhuc in vestra damnabili secta vos perseverare dicitis; si adhuc animabus fidelium defunctorum suffragia vivorum prodesse posse negatis; ad vestram perfidiam superandam [Col. 0513A] et catholicae religionis veritatem confirmandam, alia atque alia introducemus exempla. Ut ergo orationes et eleemosynas defunctorum fidelium animabus prodesse posse amplius non dubitetis, quod B. Gregorius exemplum proferat, moneo ut diligenter audiatis. Cum essem, inquit [(28) 1Kb] , juvenculus atque in habitu laicali constitutus, narrari a majoribus scientibus audivi, quod Paschasius hujus apostolicae sedis diaconus, cujus apud nos rectissimi et luculentissimi de sancto Spiritu libri exstant, mirae sanctitatis vir fuerit, eleemosynarum maxime operibus vacans, cultor pauperum et contemptor sui. Sed hic in ea contentione quae inardescente zelo fidelium inter Symmachum atque Laurentium facta est, ad pontificatus ordinem [Col. 0513B] Laurentium elegit. Et omnium [(29) 1Kb] post unanimiter superatus, in sua tamen sententia usque juxta diem sui exitus perstitit, illum amando et praeferendo quem episcoporum judicio praeesse sibi Ecclesia refutavit. Ait itaque Paschasius, cum temporibus Symmachi apostolicae sedis praesulis esset defunctus, ejus dalmaticam feretro suppositam daemoniacus tetigit, statimque salvatus est. Post multum vero temporis Germano Capuano episcopo medici pro corporis salute dictaverant, ut in Angulanis thermis lavari debuisset. Qui ingressus easdem thermas, praedictum Paschasium diaconum stantem et obsequentem in caloribus balneariis invenit. Quo viso, vehementer extimuit, et quid illic tantus vir faceret inquisivit. Cui ille respondit: [Col. 0513C] »Pro nulla alia causa in hoc poenali loco deputatus sum, nisi quia in parte Laurentii contra Symmachum consensi. Sed, quaeso te, pro me Dominum deprecare, atque in hoc cognosces quod exauditus sis, si huc rediens me non inveneris.« Qua de re vir Domini Germanus episcopus se in precibus strinxit, et post paucos dies rediit, sed jam praedictum Paschasium in loco eodem minime invenit. Quia enim non malitia sed ignorantiae errore peccaverat, purgari post mortem a peccato potuit.« Dicite, o Aeriani insensati haeretici, quare post mortem a peccato potuit purgari, nisi quia ex illa eleemosynarum suarum largitate hoc obtinuit, ut tunc veniam promereri potuisset, cum jam nihil [Col. 0513D] boni operari posset?

His quoque et hujusmodi verissimis exemplis fideles Christi populi maxime in fide catholica roborantur, et ad bene operandum devotius provocantur, ac vestra exsecrabilis secta omnino convincitur atque frustratur. Aperte quoque datur intelligi, quod praedictus Paschasius Ecclesiae Romanae diaconus quia in vita sua eleemosynarum largitionibus et caeteris misericordiae operibus studuit, idcirco a peccato et a poena peccati liberari meruit. Mentitos igitur vos, o Aeriani haeretici, in vestra superstitiosa assertione cognoscite, et defunctorum fidelium animabus orationes, sacrificia [Col. 0514A] atque eleemosynas proficere posse amplius negare nolite. Miror qua fronte, o dementes haeretici, praesumitis dicere, scilicet suffragia vivorum animabus fidelium defunctorum ad consequendam dilictorum veniam non prodesse, cum haec nonnunquam ipsae defunctorum animae videantur expetere. Nam si post mortem culpae insolubiles non sunt, multum solent animas etiam post mortem orationes, eleemosynae, et maxime oblatio salutaris hostiae adjuvare. Ad vestram igitur mendacissimam sectam convincendam, et catholicae Ecclesiae religionem confirmandam, ea quae praemisimus exemplis probare possumus. Quid ergo B. Gregorius de quodam venerabilis vitae presbytero in quarto Dialogorum libro dicat audiamus.

[Col. 0514B] »Felice, inquit [(30) 1Kb] , episcopo asserente didici, quod fuit quidam presbyter, qui in dioecesi Centumcellensis urbis habitabat, atque ecclesiae B. Joannis quae in loco qui Tauriana dicitur sita est, praeerat. Idem vero venerabilis presbyter in eodem loco in quo aquae calidae vapores nimios faciunt, quoties necessitas corporis exigebat, lavari consueverat. Ubi dum die quadam fuisset ingressus, invenit quemdam incognitum virum ad suum obsequium praeparatum, qui sibi de pedibus calceamenta abstraheret, vestimenta susciperet, exeunti a caloribus sabanum praeberet, atque omne ministerium cum magno famulatu perageret. Cumque hoc saepius ageret, idem presbyter die quadam ad balneum iturus, intra semetipsum cogitans dixit: »Viro illi qui [Col. 0514C] mihi solet tam devotissime ad lavandum obsequi, ingratus apparere non debeo, sed aliquid me necesse est ei pro munere portare.« Tunc duos secum oblationum panes detulit. Qui mox ut pervenit ad locum, hominem invenit, atque ex more ejus obsequio in omnibus usus est. Lavit itaque, et cum jam vestitus voluisset egredi, hoc quod secum detulerat, obsequenti sibi viro pro benedictione obtulit, petens ut benigne susciperet quod ei charitatis gratia offerret. Cui ille moerens afflictusque respondit: »Mihi ista quare das, pater? Iste panis sanctus est, ego hunc manducare non possum. Me etenim quem vides, aliquando loci hujus dominus fui, sed pro culpis meis hic post mortem deputatus [Col. 0514D] sum. Si autem mihi praestare vis, omnipotenti Deo pro me offer hunc panem, ut pro peccatis meis intervenias. Et tunc exauditum te esse cognosce, cum huc ad lavandum veneris, et me non inveneris.« In quibus verbis disparuit. Et is qui esse videbatur homo, evanescendo innotuit quia spiritus fuit. Ipse autem venerabilis presbyter hebdomada continua se pro eo in lacrymis afflixit, salutarem hostiam quotidie obtulit, et reversus post ad balneum eum jam minime invenit.« Qua ex re, o inimici veritatis Aeriani haeretici, aperte potestis colligere quantum prosit animabus fidelium defunctorum immolatio sacrae oblationis, quando hanc et ipsi mortuorum [Col. 0515A] spiritus a viventibus obnixe exposcunt, et signa indicant, quibus per eam absolvi mereantur.

Apertissime itaque, ut cernitis, o haeretici, his verissimis auctoritatibus atque exemplis religio Christiana magis magisque roboratur, et vestra damnabilis secta indubitanter convincitur ac frustratur. Nam si vivorum bona opera, orationes videlicet, eleemosynae et sacrificia animabus fidelium defunctorum non prodessent, nequaquam ea a vivis tam sedulo peterent. Sed quia omni dubitatione postposita defunctis animabus vivorum suffragia prosunt, idcirco haec a vivis tam necessarie exposcunt.

Quid ad haec dicitis, o haeretici, quid respondetis, vel quid objicitis? Nunquid tam evidentissimis [Col. 0515B] exemplis, quod vivorum subsidia defunctorum animabus prosint, jam fidem accommodatis? an adhuc in vestra damnabili perfidia permanere disponitis? Si igitur supradicta veritatis exempla vobis nondum sufficere dicitis, sed ad suscipiendam ecclesiasticae religionis normam adhuc dubii permanetis, ad vestram mendacissimam assertionem omnino superandam, et catholicae institutionis veritatem ex omni parte confirmandam, alia introducemus satis authentica exempla. Beatus itaque Gregorius, vir magnae in Christi Ecclesia reverentiae, iterum accedat, et an pietatis opera, quae in praesenti saeculo a vivis geruntur, defunctorum fidelium animabus prodesse possint, ad eruditionem totius Ecclesiae gestarum rerum exemplis nos perdoceat.

[Col. 0515C] »In monasterio meo, inquit [(30*) 1Kb] , ante hoc triennium reminiscor contigisse quod narro. Quidam namque monachus, Justus nomine, medicinae arte fuerat imbutus, qui mihi in eodem monasterio constituto sedule obsequi, atque in assiduis aegritudinibus meis excubare consueverat. Hic itaque languore corporis praeventus, ad extremum ductus est. Cui in ipsa sua molestia frater germanus, nomine Copiosus, serviebat, qui et ipse quoque nunc in hac urbe Romana per eamdem medicinae artem temporalis vitae stipendia sectatur. Sed praedictus Justus cum jam se ad extremum pervenire cognovisset, eidem Copioso fratri suo, quod occultos tres aureos haberet innotuit. Quod nimirum fratres [Col. 0515D] celare non potuit. Subtiliter ergo indagantes, atque illius omnia medicamenta perscrutantes, eosdem tres aureos invenerunt in medicamine absconditos. Quod mox, ut mihi nuntiatum est, tantum malum de fratre qui nobiscum communiter vixerat, aequanimiter ferre non valui. Quippe quia ejusdem nostri monasterii semper regula fuerat, ut cuncti fratres ita communiter viverent, quatenus eis singulis nulla habere propria liceret. Tunc nimio moerore perculsus cogitare coepi, vel quid ad purgationem morientis facerem, vel quid in exemplo viventibus fratribus providerem. Pretioso igitur ejusdem monasterii praeposito ad me ascito dixi: »Vade et nullus ex [Col. 0516A] fratribus se ad eum morientem jungat, nec sermonem consolationis ex cujuslibet eorum ore percipiat; sed cum in morte constitutus fratres quaesierit, ei suus frater carnalis dicat, quia pro aureis quos occulte habuit a cunctis fratribus abominatus sit; ut saltem in morte de culpa sua mentem illius amaritudo transverberet, atque a peccato quod perpetravit purget. Cum vero mortuus fuerit, corpus illius cum fratrum corporibus non ponatur, sed fossam in sterquilinio facite, et in ea corpus ejus projicite, ibique super eum tres aureos quos reliquit, jactate, simul omnes clamantes: Pecunia tua tecum sit in perditione (Act. VIII), et sic eum terra cooperite.« In quibus utrisque rebus, unam scilicet morienti, alteram volui viventibus prodesse; [Col. 0516B] ut et illum amaritudo mortis a culpa solubilem faceret, et istos avaritiae tanta damnatio misceri in culpa prohiberet. Quod ita factum est. Nam cum idem monachus pervenisset ad mortem atque anxie se quaereret fratribus commendare, nullusque e fratribus ei applicare et loqui dignaretur; ei carnalis frater cur ab omnibus esset abominatus indicavit. Qui protinus de reatu suo vehementer ingemuit, atque in ipsa tristitia e corpore exivit. Qui ita est sepultus ut dixeram. Sed fratres omnes eadem ejus sententia perturbati, coeperunt singuli extrema quaeque et vilia et quae eis habere regulariter semper licuerat, ad medium proferre, et vehementer formidare ne quid apud se esset, unde reprehendi potuissent. Cum vero post mortem ejus [Col. 0516C] triginta jam dies essent evoluti, coepit animus meus defuncto fratri compati, ejusque cum dolore gravi supplicia pensare, et si quod esset ereptionis ejus remedium quaerere. Tunc advocato ad me eodem Pretioso monasterii nostri praeposito tristis dixi: »Diu est quod frater ille qui defunctus est in igne cruciatur. Debemus ergo ei aliquid charitatis impendere, et eum, in quantum possumus, ut a poena eripiatur adjuvare. Vade itaque, et ab hodierno die diebus triginta continuis pro eo sacrificium offerre stude, ut nullus omnino praetermittatur dies, quo pro absolutione illius salutaris hostia non immoletur.« Qui protinus abscessit, et paruit. Nobis autem alia curantibus, atque evolutos dies [Col. 0516D] non numerantibus, idem frater qui defunctus fuerat, nocte quadam fratri suo germano nomine Copioso per visionem apparuit. Quem ille cum vidisset, inquisivit, dicens: »Quid est frater? Quomodo es?« Cui ipse respondit: »Nunc usque male fui, sed jam modo bene sum, quia hodie communionem recepi.« Quod idem Copiosus pergens protinus indicavit in monasterio fratribus. Fratres vero illicite [(31) 1Kb] computaverunt dies, et ipsa dies exstiterat, quo pro eo tricesima oblatio fuerat impleta. Cumque et Copiosus nesciret quid pro eo fratres agerent, et fratres ignorassent quid de illo Copiosus vidisset; uno eodemque tempore dum cognoscit [Col. 0517A] ille, quid isti egerant, atque isti cognoscunt quid ille viderat, concordanti simul visione et sacrificio, res aperte claruit quia frater qui defunctus fuerat, per salutarem hostiam supplicium evasit.«

Ne ergo nobis in dubium veniant verba mortuorum, o Aeriani haeretici, confirmant haec facta viventium. Quandiu igitur anima illius fratris defuncta sine hostia salutari mansit, gravissimam, ut credimus, poenam sustinuit; postquam vero corporis et sanguinis Redemptoris mundi Jesu Christi hostia pro illa oblata fuit, a poena liberari meruit. Per culpam quippe avaritiae in periculum animae cecidit, sed per corporis et sanguinis Domini nostri Jesu Christi sacramentum illud evadere potuit. Quia ergo salutaris hostiae oblatio illius fratris animae [Col. 0517B] post mortem prodesse potuit; vos procul dubio qui hoc pertinaciter negatis, aperte in vestra assertione mentitos esse ostendit. Quid igitur aliud restat, nisi ut suffragia vivorum defunctorum fidelium animabus prodesse posse nobiscum fideliter credatis, et de prolatis blasphemiis humiliter poenitentiam agatis? Nimirum si in hac stultitia permanseritis, si sanctae Ecclesiae sacramentis increduli fueritis, si ecclesiasticae religioni ultra derogare praesumpseritis, si tam perspicuae veritati amplius contradixeritis, si tam sacratissimae vivorum ac defunctorum salutaris medicinae dubii exstiteritis, de coetu sanctorum omnino peribitis.

Sed si adhuc tam verissimis exemplis quod sacratissimi [Col. 0517C] corporis Christi hostiam defunctorum Christianorum animabus prodesse non posse dicitis; ad vestram perfidiam superandam et sanctae Ecclesiae religionem confirmandam, quod sacratissima corporis Christi oblatio, non solum defunctorum animabus, verum etiam in hoc adhuc saeculo viventibus prosit, authenticis probamus exemplis. Beatus igitur Gregorius accedat, et an salutaris hostiae oblatio non tantum defunctis, sed etiam vivis ad salutem et liberationem proficiat, exemplis nos doceat. »Audivimus, inquit [(32) 1Kb] , quemdam hominem apud hostes in captivitate positum et vinculis religatum fuisse pro quo sua conjux diebus certis sacrificium offerre consueverat. Qui longo post tempore ad conjugem reversus, quibus diebus ejus [Col. 0517D] vincula solverentur innotuit, ejusque conjux illos fuisse dies, quibus pro eo offerebat sacrificium recognovit.« Agnoscite ergo, o stulti et tardi corde ad credendum haeretici, salutarem hostiam non solum defunctis, sed etiam vivis proficere, et venenosa lingua sanctae Ecclesiae religioni detrahere ultra nolite. Nam salutaris hostiae oblatio et fidelium defunctorum animas a peccatorum vinculis certissime absolvit, et fideles Christi adhuc in corpore viventes spiritaliter reficit, de innumeris tribulationibus eripit, atque ad coelestis patriae gaudia desideranda sustollit. In hoc igitur quod supradictus homo apud hostes in captivitate positus, virtute [Col. 0518A] oblati sacrificii frequenter a vinculis absolvebatur, vestra mendax assertio quae hoc fieri posse pertinaciter negat, aperte convincitur atque damnatur. Virtute itaque sacrae oblationis Christiani populi maxime in fide sanctae Trinitatis, Patris videlicet, et Filii, et Spiritus sancti solidantur, et ab imminentibus cladibus ac periculis ab eodem misericordissimo Patre Deo frequentissime liberantur, atque a peccatorum nexibus fidelium defunctorum animae, qui hoc in praesenti vita positi meruerunt, sine dubio absolvuntur.

Sed si adhuc, o dementes haeretici, tam verissimis exemplis superius prolatis fidem accommodare non vultis; si adhuc in vestra damnabili secta permanere decernitis; ad vestram mendacem assertionem [Col. 0518B] superandam, et catholicae religionis veritatem certissime confirmandam, scilicet quod salutari corporis et sanguinis Domini nostri Jesu Christi sacrificio, non solum animae defunctorum a contagiis delictorum exuantur, sed etiam adhuc in carne viventes a periculis eruantur; aliud B. Gregorius gestae rei verissimum introducit testimonium, dicens: »Agatho, inquit [(33) 1Kb] , Panormitanus episcopus sicut fideles mihi ac religiosi viri multi testati sunt atque testantur, cum beatae memoriae Pelagii decessoris mei tempore jussus esset ut Romam veniret, vim nimiae tempestatis pertulit, ita ut se ex tanto undarum periculo evadere posse diffideret. Nauta vero illius, Baruca nomine, qui nunc ejusdem Ecclesiae clericatus officio fungitur, post navem [Col. 0518C] carabum regebat. Rupto fune cum eodem carabo quem regebat inter undarum cumulos repente disparuit. Navis autem cui episcopus praeerat, tandem post multa pericula ad Osticam insulam fluctibus cassata [(34) 1Kb] pervenit. Cumque die tertio episcopus nautam, qui ab eo arreptus in carabo fuerat, in nulla maris parte videret apparere, vehementer afflictus mortuum credidit, sed per obsequium charitatis unum quod mortuo debebat impendit, ut omnipotenti Deo pro absolutione ejus animae offerre sacrificium victimae salutaris juberet. Quo oblato, restituta navi, perrexit ad Italiam. Cumque ad Romanum portum pervenisset, illic nautam reperit, quem in carabo arreptum mortuum [Col. 0518D] putavit. Notandum quod vulgo carabus filiola dicitur. Tunc ergo inopinata exsultatione gavisus est episcopus, eumque qualiter tot diebus in illo tanti maris periculo vivere posset inquisivit. Qui videlicet indicavit, quoties in illius tempestatis fluctibus cum eodem quem regebat carabo versatus fuisset, qualiter cum illo undis pleno nataverat, et quoties eum a superiori parte deorsum verso, ipse dorso ejus supersederat. Adjungebat etiam quod cum diebus ac noctibus incessanter hoc faceret, jamque ejus virtus funditus et fame simul et labore cecidisset, quo eum ordine divina misericordia servaverit indicavit; et quod etiam nunc usque testatur, [Col. 0519A] dicens: »Laborans in fluctibus atque deficiens, subito mentis pondere sum gravatus, ita ut neque depressus somno essem, neque me vigilare crederem: cum ecce in eodem medio mari me posito quidam apparuit qui mihi panem ad refectionem detulit. Quem mox ut comedi, vires recepi. Nec longe post navis transiens adfuit, quae me ab illo undarum periculo suscepit, atque ad terram deduxit.« Quod scilicet episcopus audiens, requisivit diem, atque illum diem fuisse reperit, quo pro eo presbyter in Ostica insula omnipotenti Domino hostiam sacrae oblationis immolavit.«

Quid ad haec dicitis, o Aeriani haeretici, qui pro animabus fidelium defunctorum sacrificium offerre prohibetis, vel quid respondetis? Procul dubio in [Col. 0519B] vestra mendaci assertione non solum victi, sed etiam condemnandi estis, qui tam verissimis exemplis quod salutaris hostiae oblatio vivis et defunctis fidelibus prosit, sibi invicem concordantibus, assensum fidei praebere superba mente contemnitis. Nam dum supradictus nauta, eo die quo pro illo presbyter etiam longe positus omnipotenti Deo sacrificium obtulit, a quodam scilicet angelo panem accepisse, statim ut comedit vires recepisse, et de tanto periculo virtute ejusdem sacrificii se incolumem evasisse asseruit; vos qui hoc fieri posse pertinaciter negatis, aperte mentitos ac superstitiosos esse ostendit. Credo quod idcirco hoc tam aperte de sacrificio corporis Christi cum viventibus [Col. 0519C] ac nescientibus agitur, ut vobis, o haeretici, et cunctis haec agentibus atque nescientibus ostendatur; quia si insolubiles culpae non fuerint, ad absolutionem etiam vivis ac defunctis prodesse victima sacrae oblationis possit.

Sciendum, ut jam saepe dictum est, quia illis sacrae victimae prosunt, qui vivendo obtinuerunt, ut eos etiam post mortem opera bona adjuvent, quae hic pro ipsis ab aliis fiunt. »Inter haec autem pensandum est, ut ait B. Gregorius [(35) 1Kb] , quod tutior via sit, ut bonum quod quisque post mortem suam sperat agi per alios, agat dum ipse vivit per se. Beatius quippe est liberum de carcere exire quam post vincula libertatem quaerere. Debemus itaque praesens saeculum vel quia jam conspicimus defluxisse, [Col. 0519D] tota mente contemnere, quotidiana Deo lacrymarum sacrificia offerre, quotidianas carnis ejus et sanguinis hostias immolare. Haec namque singulariter victima ab aeterno interitu animam salvat, quae illam nobis mortem Unigeniti per mysterium reparat, qui licet surgens a mortuis jam non moritur, et mors ei ultra non dominabitur (Rom. VI); tamen in seipso immortaliter atque incorruptibiliter vivens, ut ait B. Gregorius in Dialogorum libro, iterum in hoc mysterio sacrae oblationis immolatur. Ibi quippe ejus corpus sumitur, ejus caro in populis salute partitur, ejus sanguis non jam in manus infidelium, sed in ora fidelium [Col. 0520A] funditur. Hinc ergo pensemus quale sit pro nobis hoc sacrificium, quod pro absolutione nostra passionem Unigeniti Filii Dei semper imitatur. Quis enim fidelium habere dubium possit in ipsa immolationis hora ad sacerdotis vocem coelos aperiri, in illo Jesu Christi mysterio angelorum choros adesse, summis ima sociari, terrena coelestibus jungi, unum quidem ex visibilibus atque invisibilibus fieri?

»Sed, ut ait B. Gregorius [(36) 1Kb] , necesse est ut cum haec agimus, nosmetipsos Deo in cordis contritione mactemus; quia qui passionis Dominicae mysteria celebramus, debemus imitari quod agimus. Tunc ergo vera pro nobis Deo erit hostia, cum nosmetipsos hostiam fecerimus. Sed studendum nobis [Col. 0520B] est, ut etiam post orationis tempora, in quantum, Deo largiente, possimus, in ipso animum suo pondere et vigore servemus; ne post cogitatio fluxa dissolvat, ne vana mentis laetitia subrepat, et lucrum compunctionis anima per incuriam fluxae cogitationis perdat. Sic quippe quod poposcerat Anna obtinere meruit, quia se post lacrymas in eodem mentis vigore servavit. De qua nimirum scriptum est: Vultusque ejus non sunt amplius in diversa mutati (I Reg. I). Quia igitur non est oblita quae petiit, non est privata munere quod poposcit.«

Sufficiunt vobis, o Aeriani haeretici, tot veritatis testimonia atque exempla, an adhuc ad vestram perfidiam superandam et catholicae religionis veritatem confirmandam alia ex Veteri et Novo Testamento [Col. 0520C] quaeritis testimonia? Si ergo hoc vultis, quid Judas Machabaeus, pro eis qui in bello ceciderant egerit, moneo, ut diligenter audiatis. Ait enim verissima illius temporis hostia: Vir fortissimus Judas, collatione facta, duodecim millia drachmas argenti misit Hierosolymam offerri eas ibi pro peccatis mortuorum (II Mach. XII). Juste siquidem et religiose de generali resurrectione cogitavit pro vivorum peccatis, qui in praelio interierant, argentum Deo offerri mandavit. Nondum enim novi Testamenti praecepta noverat, et tamen catholicae Ecclesiae religionem fide et operatione jam praesignabat. Iste igitur quia indubitanter eos, qui pro lege, et templo, et sancta civitate pugnando in bello occubuerant, [Col. 0520D] resurrecturos sperabat, eorumque animabus pia facta bonorum prodesse credebat; idcirco pro eis omnipotenti Deo munera offerebat. Nisi enim eos certissime resurrecturos crederet, nequaquam pro illis Domino oblationes obtulisset. Sed quia considerabat quod hi qui cum pietate, id est pro defensione legis suorumque civium, dormitionem, scilicet mortem acceperant, optimam haberent apud Deum repositam gratiam; idcirco pro eis offerebat argenti oblationem, ut celeriorem consequerentur peccatorum remissionem. Juste igitur et religiose de resurrectione cogitavit, qui pro absolutione animarum Deo munera ante altare obtulit. Quam cogitationem [Col. 0521A] Scriptura sacra subsequenter laudans, ait: Sancta ergo et salubris est cogitatio pro defunctis exorare, ut a peccatis solvantur (ibid.). Ac si apertius diceret: Sancta est cogitatio, id est Deo placita, et salubris, id est proficua, pro defunctis fidelibus exorare, pro eis scilicet orationes, eleemosynas et sacrificia Deo offerre, quae utique proficua non essent, si, ut vos mentimini, o Aeriani haeretici, animabus fidelium defunctorum non prodessent. Fortissimus igitur vir Judas omnes homines resurrecturos esse credidit, et animabus fidelium defunctorum suffragia vivorum prodesse non dubitavit, ideoque pro illorum absolutione Deo munera obtulit. Per hoc itaque quod resurrectionem generalem indubitanter speravit, et sacrificia atque eleemosynas [Col. 0521B] animabus illorum qui cum pietate, id est pro defensione patriae suorumque civium, dormitionem acceperant, devota mente ad altare oblationem Deo obtulit, vos qui haec posse fieri negatis, in vestra assertione mentitos esse aperte convincit. Ut cernitis, o haeretici, Veteris et Novi Testamenti auctoritates sibi invicem concordant, vestramque detestabilem sectam omnino condemnant.

Quid dicitis, o Aeriani haeretici, vel quid ad haec respondetis? Velim nosse cujus voluntatis vel cujus fidei estis. Nonne jam tot veritatis testimoniis fidem accommodatis, an adhuc in vestra damnabili perfidia permanere disponitis? Si ergo Veteris et Novi Testamenti auctoritatibus nondum creditis, si verissimis exemplis quod veraciter pia atque devota [Col. 0521C] vivorum opera animabus defunctorum prosunt, fidem non accommodatis; saltem vel angeli testimonio omni dubietate postposita credere debetis. Itaque ut catholicae matris Ecclesiae sancta religio maxime corroboretur, et vestra mendacissima secta evidentius condemnetur; omnibus nobis simul audientibus, testimonium angeli per Joannem evangelistam verissime prolatum in medium proferatur. Quid ergo B. Joannes in Apocalypsi, id est in revelatione non ab homine sed ab angelo audierit, diligenter attendamus. Audivi, inquit, vocem de coelo dicentem mihi: Beati mortui qui in Domino moriuntur (Apoc. XIV). Nolo vos ignorare, o Aeriani haeretici, quod haec vox non solum ad B. Joannem pertinet, [Col. 0521D] sed etiam ad omnes fideles qui remunerationem aeternae beatitudinis exspectant. Sed jam quid B. Joannes ab angelo audierit, plenius audiamus: Audivi, inquit, vocem de coelo dicentem mihi: Scribe: Beati mortui qui in Domino moriuntur. Ac si angelus B. Joanni apertius loqueretur, dicens: Cum sim locutus de cruciatu et infelicitate malorum, non desperes de beatitudine bonorum; sed potius scribe illa in corde tuo, vel litteris commenda, ut ad posteros perveniant; quia vere beati sunt mortui, qui in Domino, id est in confessione Domini moriuntur, scilicet quando corpus ab anima resolvitur. Sequitur: Amodo jam dicit Spiritus, ut requiescant a laboribus [Col. 0522A] suis (ibid.). Quasi diceret: Amodo, id est a praesenti tempore vel a tempore resurrectionis, jam dicit Spiritus, scilicet tota Trinitas, quia Spiritus est Deus, ut requiescant, videlicet ut amplius non patiantur labores suos quos hucusque passi sunt. Opera enim illorum sequuntur illos, id est merces operum sequitur. Ac si apertius diceret: Dum in mundo erant, majores tribulationes ad majorem coronam pertinebant, unde abjecti a Deo esse putabantur; sed ultra jam non patientur, et opera illorum, scilicet quae ipsi in hac praesenti vita adhuc positi per seipsos operati sunt, vel post mortem illorum pro illis Domino pie oblata fuerunt, sequentur illos, scilicet proficient illis ad consequendam aeternae beatitudinis remunerationem.

[Col. 0522B] Quod Veteris et Novi Testamenti auctoritates, o stulti et tardi corde ad credendum Aeriani haeretici, de vivorum suffragiis et animarum fidelium defunctorum absolutione astruunt, hoc coelestis vox testatur, et vestram, ut cernitis, damnabilem sectam aperte convincunt. Sanctorum antiquorum et modernorum Patrum verissima testimonia pia ac religiosa vivorum facta defunctis fidelibus prodesse confirmant, coelestis vox haec eadem asseverat, et vos qui haec fieri posse pertinaciter negatis, simul in vestra mendaci assertione falsos testes esse comprobat.

Audite igitur, o Aeriani haeretici, quae dico; auscultate quae loquor; diligenter attendite quae pro [Col. 0522C] vestra salute moneo. Quia ergo non solum divinarum Scripturarum auctoritatibus, verum etiam angelicae vocis testimonio omnino convicti estis, necesse est ut de blasphemiis vestris, quibus sanctae Ecclesiae sacramentis polluto ore et infido corde hactenus irreverenter detraxistis, humiliter poenitentiam agatis, omnemque ejusdem sanctae matris Ecclesiae catholicae religionem a Jesu Christo Dei et hominis Filio institutam, et a Spiritu sancto qui a Patre et Filio procedit, consecratam esse fideli mente credatis, eamque devota intentione per ejusdem sanctae Ecclesiae ministros gratanter suscipiatis, ut cum fidelium coetibus ad coelestis patriae beatitudinem pertingere possitis. Nisi enim in praesenti saeculo ab hac stultitia recesseritis, in futuro omnino [Col. 0522D] peribitis.

Forte etiam quaeritis, o Aeriani haeretici, utrum impio diviti aliquid prosit pretiosa sepultura, vel pio pauperi nocebit vilis vel nulla. Unde ait B. Augustinus in sermone De verbis Apostoli [(37) 1Kb] : »Pompa funeris, agmina exsequiarum, et sumptuosa sepulturae diligentia vivorum sunt qualiacunque solatia, non mortuorum adjutoria. Praeclaras, ut credimus, exsequias in conspectu hominum purpurato illi diviti exhibuit turba famulorum, sed multo clariores in conspectu Domini ulceroso illi pauperi ministerium exhibuit angelorum, qui eum extulerunt, non in monumentum marmoreum, sed in Abrahae gremium. [Col. 0523A] Sit tamen cura fidelibus mortuos sepeliendi et sepulcra construendi, quia haec in Scripturis sanctis inter bona opera deputata sunt, non solum in corporibus patriarcharum aliorumque sanctorum, sed etiam in ipsius Domini corpore qui ita fecerunt, ibique obsequium praestiterunt laudati sunt. Impleant igitur haec homines erga suos officia postremi muneris, et sui humani lenimenta moeroris. Verum illa quae adjuvant spiritus defunctorum, scilicet oblationes, orationes et eleemosynas, observantius studiosiusque procurent.«

Ut ergo pretiosam sepulturam, o Aeriani haeretici, impio diviti minime posse proficere non dubitetis, quid B. Gregorius referat moneo ut diligenter audiatis. »Vir vitae, inquit [(38) 1Kb] , venerabilis, Maximianus [Col. 0523B] Syracusanus episcopus, qui diu in hac urbe meo monasterio praefuit, narrare consuevit, dicens: Quidam curialis illic sacratissimo paschali Sabbato juvenculam cujusdam filiam in baptismate suscepit.« Curiales, ut ait B. Isidorus in Etymologiarum libro [(39) 1Kb] , idem sunt qui et decuriones; et dicti curiales quia civilia munera procurant et exsequuntur. »Supradictus itaque curialis post jejunium domum reversus, multoque vino inebriatus, eamdem filiam suam secum manere petiit, eamque nocte illa, quod dictu nefas est, perdidit. Cumque mane facto surrexisset, reus cogitare coepit, ut ad balneum pergeret, ac si aqua balnei lavaret maculam peccati. Perrexit igitur et lavit, coepitque trepidare ecclesiam ingredi. Sed si tanto die non iret, ad ecclesiam, [Col. 0523C] erubescebat homines; si vero iret pertimescebat judicium Dei. Vicit itaque eum humana verecundia, perrexit ad ecclesiam. Sed tremebundus ac pavens stare coepit, atque per singula momenta suspectus, qua hora spiritui immundo traderetur et coram omni populo vexaretur. Cumque vehementer timeret, ei in illa missarum celebritate, quasi adversi nihil contigit. Qui laetus exiit, et die altero ecclesiam jam securius intravit. Factumque est ut per sex continuos dies laetus ac securus procederet, existimans quod ejus scelus, aut Dominus non vidisset, aut visum misericorditer dimisisset. Die autem septimo subita morte defunctus est; cumque sepulturae traditus fuisset, per longum tempus [Col. 0523D] cunctis videntibus, de sepulcro illius flamma exiit, et tandiu ossa ejus concremavit, quousque omne sepulcrum consumeret, et terra quae in tumulo collecta fuerat defossa videretur. Quod videlicet omnipotens Deus faciens, ostenderet quid ejus anima in occulto pertulit, cujus etiam corpus ante humanos oculos flamma consumpsit. Qua in re nobis quoque haec audientibus exemplum formidinis dare dignatus est, quatenus ex hac consideratione colligamus, quid anima vivens ac sentiens pro reatu suo patitur, si tanto ignis supplicio etiam insensibilia ossa concremantur.«

[Col. 0524A] Ut ergo supradictum est, o Aeriani haeretici, nec diviti impio pretiosa sepultura proderit, nec pio pauperi vilis oberit, quia qui in fide et amore Christi ab hoc saeculo recedit, ut credimus, ad aeternam requiem transit, ideoque nihil obest illi, etiamsi in despecto loco sepeliri contigerit. Qui autem male vivendo a fide et dilectione Dei se elongat, si in sua malitia perseverans de hoc saeculo migrat, quamvis pretiosam corpus illius sepulturam habeat, nihil tamen ei proficit, dum illius anima ad aeternam damnationem transmeat.

Forte quaeritis, o Aeriani haeretici, an prosit animabus, si defunctorum corpora in ecclesiis fuerint sepulta? Sed si hoc quaeritis, beatus Gregorius respondeat vobis: »Cum gravia, inquit [(40) 1Kb] , peccata [Col. 0524B] non deprimunt, hoc prodest mortuis si in ecclesiis sepeliantur, scilicet quod eorum proximi, quoties ad eadem sacra loca conveniunt, suorum quorum sepulcra aspiciunt, recordantur, et pro eis Domino preces fundunt. Nam quos peccata gravia deprimunt, non ad absolutionem, sed potius ad majorem damnationis cumulum eorum corpora in ecclesiis ponuntur. Quod melius ostendimus, inquit B. Gregorius, si ea quae diebus nostris gesta sunt, breviter narremus.

» [(41) 1Kb] Vir namque venerabilis vitae Felix, Portuensis episcopus, in Suaviniensi [(42) 1Kb] provincia ortus atque nutritus est. Qui quamdam sanctimonialem feminam in loco eodem fuisse testatur, quae carnis quidem continentiam habuit, sed linguae procacitatem [Col. 0524C] atque stultiloquium non declinavit. Haec igitur defuncta atque in ecclesia posita est. Nocte autem eadem ecclesiae custos per revelationem vidit, quia deducta ante sacrum altare, per medium secabatur, et pars una illius igne cremabatur, pars autem altera intacta remanebat. Cumque haec surgens mane fratribus narraret, et locum vellet ostendere in quo fuerat igne consumpta, ipsa flammae combustio ita ante altare in marmoribus apparuit, ac si illic eadem femina corporeo igne fuisset concremata. Ex qua re aperte datur intelligi, quia hi quibus hic dimissa peccata non fuerint, ad evitandum judicium Dei sacris locis non valent post mortem juvari.« Qui ergo in praesenti vita male vivunt [Col. 0524D] et vitam suam emendare negligunt, si post mortem eorum corpora in ecclesiis sepeliantur, ex consecrati loci positione et sanctarum reliquiarum praesentia ab imminentibus suppliciis non relevantur, sed potius illorum animae et corpora gravantur. Sciendum praeterea quod non solum impiorum animae per hoc quod illorum corpora in ecclesiis sepeliuntur, amplius cruciantur, sed etiam ecclesiastici viri, episcopi scilicet et abbates caeterique sanctae Ecclesiae praelati, qui ea vel pretio vel propinquorum rogatu in eis reponi permittunt, graviter in Deum et in sanctos illius quorum reliquiae in illis [Col. 0525A] ecclesiis consecratae sunt delinquunt, et ut ea quae dicimus, o Aeriani haeretici, vera esse non dubitetis, quid B. Gregorius dicat moneo ut diligenter audiatis.

»Joannes, inquit [(43) 1Kb] , vir magnificus in hac urbe Romana locum praefecturae servans, cujus veritatis atque gravitatis sit novimus: qui mihi testatus est Valerianum patricium in civitate, quae Brixa dicitur, fuisse defunctum, cui ejusdem civitatis episcopus, accepto pretio, locum in ecclesia praebuit in quo sepeliri debuisset. Qui videlicet Valerianus usque ad aetatem decrepitam levis ac lubricus exstitit, modumque suis pravitatibus ponere contempsit. Eadem vero nocte qua sepultus est, B. Faustinus martyr in cujus ecclesia corpus illius fuerat [Col. 0525B] humatum, custodi suo apparuit, dicens: »Vade et dic episcopo ut projiciat hinc fetentes carnes quas hic posuit; quia, si non fecerit, die tricesimo ipse morietur.« Quam visionem custos episcopo timuit confiteri. Et rursum admonitus dicere recusavit. Die autem tricesimo ejusdem civitatis episcopus, cum vespertina hora sanus atque incolumis ad lectum rediisset, subita et inopinata morte defunctus est.« Ut ergo jam superius dictum est, qui in praesenti saeculo peccata sua emendare negligunt, si post mortem eorum corpora in ecclesiis tumulantur, potius inde gravantur, quam relevantur; et qui eos ibi sepeliunt, sanctis quorum ibi reliquiae positae sunt, injuriam faciunt. Quicunque igitur alicujus scelerati hominis corpus in ecclesia sepulturae mancipat, [Col. 0525C] sanctorum reliquias inhonorat, et Deum amplius ad iracundiam provocat. Sed si dubitatis, o Aeriani haeretici, non ita esse ut dicimus, B. Gregorium iterum in medium introducamus, et quod nobis gestae rei exemplum protulerit, attentius audiamus.

»Venantius, inquit [(44) 1Kb] , Lunensis episcopus, et magnificus Liberius vir nobilissimus, se scire suosque homines interfuisse testantur ei rei quam narrant nuper in Genuensi urbe contigisse. Ibi namque, ut dicunt, Valentinus nomine, Mediolanensis Ecclesiae defensor, defunctus est, vir valde lubricus et cunctis levitatibus occupatus, cujus corpus in ecclesia beati martyris Siri sepultum est. Nocte autem media in eadem ecclesia factae sunt voces ac [Col. 0525D] si quis violenter ex ea repelleretur atque traheretur foras. Ad quas nimirum voces cucurrerunt custodes, et viderunt duos quosdam teterrimos spiritus, qui ejusdem Valentini pedes quadam ligatura strinxerant, et eum ab ecclesia clamantem nimiumque vociferantem trahebant, qui videlicet custodes exterriti ad sua stramenta reversi sunt. Mane autem facto aperientes sepulcrum, in quo idem Valentinus fuerat humatus, ejus corpus non invenerunt. Cumque extra ecclesiam quaererent ubi projectum esset, invenerunt hoc in sepulcro alio positum, ligatis adhuc pedibus, sicut de ecclesia fuerat abstractum. [Col. 0526A] Ex qua re, o Aeriani haeretici, colligite quia quos peccata gravia deprimunt, si in sacro loco sepeliri se faciant, restat ut etiam de sua praesumptione judicentur; quatenus eos sacra loca non liberent, sed etiam culpa temeritatis accuset.« Et ut ea quae dicimus, o Aeriani haeretici, indubitanter vera esse credatis; quid de quodam homine qui, dum viveret, emendare vitam suam neglexerat, et in ecclesia sepultus fuit, B. Gregorius dicat, moneo ut diligenter audiatis.

»Quid in hac Romana urbe, inquit [(45) 1Kb] , contigerit, eorum qui hic habitant plurimi testantur, quod quidam artis eorum primus, cum defunctus fuisset, in ecclesia B. Januarii martyris juxta portam S. Laurentii martyris a conjuge sua sepultus [Col. 0526B] est. Sequenti autem nocte ex sepultura eadem, audiente custode, ejus spiritus coepit clamare: »Ardeo, ardeo.« Cum vero has diu voces emitteret, custos hoc ejus nuntiavit uxori. Uxor vero illius eos qui diligenter inspicerent, artis ejusdem viros transmisit ad ecclesiam, volens cognoscere qualiter ejus esset corpus in sepulcro, de quo talia clamaret. Qui aperientes sepulcrum, vestimenta quidem intacta repererunt, quae nunc usque in ecclesia pro ejusdem causae testimonio servantur. Corpus vero illius omnino non invenerunt, ac si in sepulcro eodem positum non fuisset. Ex qua re colligendum est, o haeretici, qua ultione anima ejus damnata sit, cujus caro etiam de ecclesia est projecta. Quid igitur sacra loca sepultis prosunt, quando hi qui indigni [Col. 0526C] sunt, ab eisdem sacris locis divinitus projiciuntur?«

[(46) 1Kb] Forte etiam quaeritis, o Aeriani haeretici, de aliquo mediocriter bono, qui sacrificiorum, orationum, eleemosynarum suffragiis indigens, in ipso consummationis saeculi articulo cum reliquis migraverit, si salvus esse poterit; pro eo quod non offeretur amplius sacrificium vel oratio sive eleemosyna; nec habebit tantae perfectionis merita, ut his suffragiis non egerent. Nunquid ergo salvabitur? Credimus eum quasi per ignem transeuntem salvari meritis et intercessionibus coelestis Ecclesiae, quae pro fidelibus semper intercedit voto et merito, donec impleatur Christus, id est omnis Ecclesia, quae corpus Christi est.

[Col. 0526D] Forte etiam quaeritis, o haeretici, quomodo sancti jam in conspectu Dei glorificati audiunt preces supplicum, et quomodo intercedunt pro nobis ad Deum. Nunquid preces supplicantium audiunt, et vota postulantium in eorum notitiam veniunt? Pro certo igitur sciatis, o haeretici, non esse incredibile animas sanctorum, quae in abscondito faciei Dei veri luminis illustratione laetantur, in ipsius contemplatione ea quae foris aguntur intelligere quantum vel illis ad gaudium vel nobis ad auxilium pertinet. Sicut enim angelis, ita et sanctis qui Deo assistunt petitiones nostrae innotescunt in Verbo Dei [Col. 0527A] quod contemplantur. Unde et dicuntur angeli orationes et vota nostra offerre Deo, non quia eum doceant, sed quia ejus voluntatem super eis consulunt. Unde ait B. Augustinus in libro De orando Deum: »Angelis qui sunt apud Deum innotescunt petitiones nostrae, ut quodammodo eas Deo offerant, et quod, Deo jubente, implendum esse cognoverint, hoc nobis vel evidenter, vel latenter reportent.« Unde et angelus hominibus, scilicet Tobiae et Sarae, ait: Cum oraretis, ego orationem vestram obtuli Deo (Tob. XII). Ad omnia quidem scienda sufficit Deo sua perfectio; habet tamen nuntios, id est angelos, non qui ei quae nescit annuntient, sed qui voluntatem ejus perficiant; non enim sunt ulla quae nesciat, sed bonum angelorum est de operibus suis ejus consulere [Col. 0527B] veritatem; et hoc est quod ei dicuntur nonnulla nuntiare. Non ut ipse ab eis discat, sed ut ab eo ipsi per verbum ejus sine corporali sono nuntiant etiam quod volunt; ab eo missi, ad quos volunt, totum ab illo per illud Verbum audientes, id est in ejus veritate invenientes quid sibi faciendum, quid et quibus et quando annuntiandum sit. Nam et nos orantes eum, non eum docemus, quia ipse novit etiam antequam petamus. Ait enim Verbum ejus: Scit enim Pater vester coelestis quid vobis necesse sit, etiam priusquam aliquid petatis ab eo (Matth. VI). Nec ista ex tempore cognovit, sed futura omnia temporalia, atque in eis etiam quid et quando ab illo petituri fueramus, et quos et de quibus rebus vel exauditurus esset vel non exauditurus, sine [Col. 0527C] initio ante praescivit. Non ergo dicitur angelus, ut ait B. Augustinus in libro De gratia Novi Testamenti, orationes nostras offerre Deo quasi Deus tunc noverit quid velimus et quo indigemus, quia omnia antequam fiant sicut et postquam facta sunt novit (Dan. XIII); sed quia necesse habet rationalis creatura temporales causas ad aeternam veritatem referre, sive petendo quid erga se fiat, sive consulendo quid faciat.

Si autem angeli a Deo per ejus Verbum discunt petitiones nostras, et quid de eis implendum sit vel non, cur non credimus animas sanctorum Dei faciem contemplantium, in ejus veritate intelligere preces hominum, et quae implendae sint, vel non? Inde est [Col. 0527D] quod Deus dicitur exaudire quorumdam preces, non solum quando effectui mancipat, sed etiam quando innotescunt curiae angelorum et sanctarum animarum, quid in futurum sit vel non; vel quod cognoscunt in Dei voluntate esse, volunt et ipsi. Adeo enim supernae veritati addicti sunt, ut nihil praeter voluntatem ejus velle queant. Intercedunt igitur ad Deum pro nobis sancti; et merito, dum eorum merita suffragantur nobis; et affectu, dum vota nostra cupiunt impleri. Quod tamen non faciunt nisi in voluntate Dei implenda didicerint. Oramus ergo eos ut intercedant pro nobis, id est ut eorum merita suffragentur nobis, et ut ipsi velint bonum nostrum, quia [Col. 0528A] eis volentibus Deus vult, et ita fit ut ipsis orantibus misereatur nostri Deus.

Ex praemissis constat quod cum quibusdam misericordius agat Deus, quam aliqua eorum peccata meruerunt, scilicet cum mediocriter malis qui suffragiis Ecclesiae juvantur. Veteris et Novi Testamenti auctoritate, o Aeriani haeretici, quod fidelium defunctorum animae piis vivorum operibus juventur, sibi indubitanter concordant, et vos qui hoc fieri posse negatis omnino condemnant. Quod vivorum suffragia, orationes videlicet, sacrificia et eleemosynae animabus fidelium veraciter prosint, sanctarum Scripturarum auctoritates evidenter confirmant, vosque in vestra damnabili assertione mentitos esse aperte comprobant.

[Col. 0528B] De blasphemiis ergo quibus sanctae Ecclesiae religioni hactenus detraxistis humiliter poenitentiam agite, immundas leprae varietates, id est haereticae pravitatis maculas ejusdem Ecclesiae sacerdotibus in cordis contritione et vera confessione ostendite; verae salutis colorem, id est ecclesiasticae religionis normam eisdem approbantibus devota mente suscipite, ut non cum haereticis et paganis vobis contingat perire, sed cum catholicae fidei cultoribus ad coelestis patriae beatitudinem possitis pertingere. Amen.



§ XXXV.---

Christus Dominus in Pharisaeis Coritianos redarguit, qui carnalem copulam post resurrectionem admittebant. Resurgent ergo homines in eisdem corporibus, sed omni decore fulgentibus; [Col. 0528C] nec aliquo coitu maculandis, quibus non est necessitas moriendi. Unicum opus manet beatis Deum sine cessatione laudare; ubi non erit successio diei et noctis, sed perpetua lux, quae mundis corde promittitur.

Praeterea sunt quidam haeretici, qui quasi in carne et cute lepram gerunt, dum de carnalibus futurae vitae corruptionibus suadere indoctis hominibus conantur, ut Coritiani [(47) 1Kb] haeretici, qui resurrectionem futuram in carnis voluptate existimant. Revera praedicti Coritiani haeretici nimium a veritatis tramite deviant, qui post resurrectionem viros et mulieres iterum carnaliter commisceri putant. Multum quippe a catholicae Ecclesiae doctrina recedunt, qui in futuro saeculo viros cum mulieribus carnaliter coire asserunt. Ut ergo illos in sua [Col. 0528D] falsa assertione mentitos esse comprobemus, nobis necesse est ut sanctarum Scripturarum eis testimonia opponamus. Vos igitur monemus, o Coritiani haeretici, qui resurrectionem creditis, sed eam in voluptate carnis futuram asseritis, ut ea quae dicuntur, diligenter audiatis. In hoc quod resurrectionem omnium hominum futuram creditis, sanctae Ecclesiae fidei concordatis; sed quia post resurrectionem homines voluptatibus carnis inservire dicitis, a catholicae fidei regula nimium receditis. Ad vestram igitur damnabilem perfidiam superandam, et catholicae Ecclesiae fidem corroborandam, Sadducaeorum [Col. 0529A] interrogationem in medium proferamus, et quid eis judex vivorum et mortuorum Jesus Christus responderit, simul audiamus.

Ait enim Lucas evangelista: Accesserunt ad Jesum quidam Sadducaeorum, qui negant esse resurrectionem, et interrogaverunt eum, dicentes: Moyses scripsit nobis: Si frater alicujus mortuus fuerit habens uxorem, et hic sine filiis fuerit, ut accipiat eam frater ejus uxorem, et suscitet semen fratri suo. Fuerunt ergo apud nos septem fratres, et primus accepit uxorem, et mortuus est sine filiis: et sequens accepit illam, et ipse mortuus est sine filio, et tertius accepit illam, et mortuus est. Similiter et omnes septem, et non reliquerunt semen, et mortui sunt. Novissima autem omnium mortua est et mulier. In [Col. 0529B] resurrectione ergo, cujus eorum erit uxor? Siquidem septem habuerunt eam uxorem (Luc. XX). Audite igitur, o Coritiani haeretici, quid Dei et Virginis Filius ad supradicta Sadducaeis responderit, quamque evidenter superstitiosam assertionem vestram destruxerit. Respondit ergo illis Jesus: Filii hujus saeculi nubunt et traduntur ad nuptias; illi vero qui digni habebuntur saeculo illo et resurrectione ex mortuis, neque nubent neque ducent uxores: neque enim ultra mori poterunt (ibid.). Quid lucidius, quid clarius, vel quid apertius, o Coritiani haeretici, audire vultis? Aperte quidem Deus et homo Jesus Christus hac sententia statum verae resurrectionis aperit; et vos qui post resurrectionem viros cum mulieribus [Col. 0529C] iterum carnaliter convenire dicitis, indubitanter mentitos esse ostendit. Hac auctoritate sanctae Ecclesiae catholicae fides maxime roboratur, et vestrae superstitionis secta ex toto frustratur.

Filii hujus saeculi nubunt, inquit Dei Filius, et traduntur ad nuptias; illi vero qui digni habentur saeculo illo, et resurrectione ex mortuis, neque nubent, neque ducent uxores: neque ultra mori poterunt. Quare ergo filii hujus saeculi nubunt et traduntur ad nuptias, nisi ut filios generent qui post mortem illorum eis successores existant? Ideo igitur nubunt et ad nuptias traduntur, ut filios habeant quos sibi superstites relinquant. Quia ergo seipsos indubitanter morituros sciunt, idcirco nubunt, et ad nuptias traduntur. Connubia itaque propter filios, filii [Col. 0529D] propter successionem, successio propter mortem in praesenti saeculo praevidentur. In futuro autem saeculo non nubent, neque ad nuptias tradentur, quia ultra mori non poterunt. Superflue quidem successio filiorum ibi quaeritur, ubi nullus moritur. Non est igitur quaerenda successio prolis post diem resurrectionis.

Sed quia jam sufficienter nos docuisti, o Christe, quod illi qui saeculo illo digni habebuntur non nubent neque ad nuptias tradentur, te deprecamur, ut iterum nos docere digneris, quales post resurrectionem erunt. Aequales, inquit, angelis sunt; et filii sunt Dei, cum sint filii resurrectionis. In hoc quod dicit aequales angelis sunt, non carnalem sed spiritalem illorum futuram conversationem evidenter [Col. 0530A] ostendit. In hoc vero quod subsequenter ait, et filii sunt Dei, cum sint filii resurrectionis, aperte demonstrat eos visione Dei perfrui sine labe corruptionis. Potenter quippe Dei et Virginis Filius hac sententia, ut cernitis, o Coritiani haeretici, nefandam assertionem vestram destruit, dum homines post resurrectionem angelis aequales, et Dei filios futuros esse dicit.

Nequaquam ergo homines post resurrectionem, ut vos mentimini, cum mulieribus carnaliter coire necesse habebunt, qui angelis Dei aequales et filii Dei erunt. Postquam autem Dominus noster Jesus Christus propositae Sadducaeorum quaestioni de verae resurrectionis statu et conditione satisfecit, contra eorumdem Sadducaeorum infidelitatem, qui resurrectionem [Col. 0530B] negant, Veteris Testamenti auctoritatem introducit. Ait enim: Quia resurgent mortui et Moyses ostendit secus rubum, sicut dicit Dominum Deum Abraham, et Deum Isaac, et Deum Jacob (ibid.). Ac si apertius diceret: Quia vos, o Sadducaei, resurrectionem futuram negatis, prophetarum dicta respuitis, et me tentando de statu et conditione resurrectionis interrogatis, testimonium Moysi, cujus libros recipitis, moneo ut diligenter audiatis: Dixit ergo Moyses filiis Israel: Deus Abraham, Deus Isaac et Deus Jacob apparuit mihi (Exod. III). Per animas ergo horum supradictorum justorum, scilicet Abrahae, Isaac et Jacob probat animas omnium hominum, non cum corporibus post mortem [Col. 0530C] carnis penitus interire, sed in novissimo die cum corporibus suis resurgere, et sic semper Deo vivere. Deus, inquit, non est mortuorum, sed vivorum. Per hoc quod dicitur: non est Deus mortuorum, sed vivorum, etiam resurrectio intelligitur corporum, quae cum animabus bene vel male gesserunt. Omnes, inquit, vivunt ei. Ac si diceret: Deus est omnium Dominus, et ipse est vera vita omnium viventium. Boni tamen vivunt ei per gratiam et per ejus beneplacitum; mali vero per essentiam tantum. Deo vivunt boni, quia Deus illorum vitam praeparat et approbat; mali vivunt ei, quia illorum superbiam non ignorat. Unde Psalmista ait: Quoniam excelsus Dominus, et humilia respicit, et alta, id est malorum superbiam, a longe cognoscit (Psal. [Col. 0530D] CXXXVII). Omnis enim peccans superbus est. Faciens enim vetita, contemptui habet divina praecepta. Si ergo Dominus malos penitus ignoraret, nullatenus eos judicaret vel condemnaret. Sic etiam fideles Christi in Officio defunctorum sese invicem hortantur, dicentes: Regem, cui omnia vivunt, adoremus.

Quid ad haec dicitis, o Coritiani haeretici, qui homines post resurrectionem cum feminis coire dicitis, vel quid respondetis? Procul dubio in vestra mendaci assertione victi estis. Quomodo post hanc vitam viri cum mulieribus carnaliter convenire poterunt, qui peccandi facultatem ultra non habebunt? Resurgent eorum corpora, ut credimus, genitalia membra habentia; sed nulli voluptati vel [Col. 0531A] necessitati nubendi mancipanda. Genitalia membra habebunt, sed voluptate et effectu coeundi omnino carebunt. Ubi non erit necessitas moriendi nec facultas peccandi, ibi procul dubio nec carnalis voluptas coeundi [(48) 1Kb] . Bonis voluntas et malis facultas non poterit esse peccandi, vel ulla conditio moriendi. Istis in aeterna vita feliciter viventibus, illis in aeterna morte infeliciter sine moriendi potestate durantibus, quoniam utrique sine fine; sed in beatitudine isti alius alio praestabilius, in miseria vero illi alius alio tolerabilius permanebunt. Sicut boni differenter gloriabuntur, alii magis alii minus; ita et mali differenter in inferno punientur. Unde ait B. Joannes Chrysostomus: »Sicut enim in domo Patris mei, id est in regno coelorum, mansiones [Col. 0531B] multae sunt et praemiorum differentiae, ita et in gehenna diversae sunt mansiones, id est suppliciorum differentiae. Omnes tamen aeternam poenam patientur, sicut omnes electi eumdem habebunt denarium quem paterfamilias dedit omnibus qui operati sunt in vineam (Matth. XX).«

Notandum quod nomine denarii aliquid omnibus electis commune intelligitur, scilicet vita aeterna, id est Deus ipse, quo omnes fruentur, sed impariter, id est differenter. Nam sicut crit differens clarificatio corporum, ita differens erit gloria animarum. Stella enim differt ab stella (I Cor. XV), id est electus ab electo differt in claritate mentis et corporis. Alii enim aliis vividius clariusque Dei speciem contemplabuntur, et ipsa contemplandi differentia [Col. 0531C] diversitas mansionum vocatur. Domus ergo est una, scilicet denarius est unus; sed diversitas mansionum est ibi, id est differentia claritatis, quae unum est et summum bonum, beatitudo et vita omnium, scilicet Deus ipse. Hoc bono omnes electi fruentur; sed alii aliis plenius perfruentur, videndo per speciem, non per speculum in aenigmate (I Cor. XIII). Habere ergo vitam est videre vitam, id est cognoscere Deum in specie. Unde Christus Deo Patri in Evangelio loquens, ait: Haec est vita aeterna, ut cognoscant te solum verum Deum et quem misisti Jesum Christum (Joan. XVII).

Forte quaeritis, o Coritiani haeretici, utrum post resurrectionem electi nudi sint, an vestiti? Quid [Col. 0531D] ergo ad haec magister Anselmus respondeat, omnes simul audiamus. »Electi, inquit [(49) 1Kb] , post resurrectionem nudi erunt, sed tamen omni decore fulgebunt, et non plus de illis verecundioribus membris quam nunc de gratiosis oculis erubescent. Salus tamen et laetitia erunt illorum vestimenta. Nam Dominus induet illorum corpora vestimento salutis, et eorum animas indumento laetitiae. Et sicut hic diversa genera florum, ut in liliis albedo, in rosis rubedo, ita diversa colorum genera creduntur esse in corporibus sanctorum, ut alium colorem martyres, alium confessores, atque alium habeant [Col. 0532A] virgines: et haec pro vestimentis reputabuntur.«

Forsitan quaeritis, o Coritiani haeretici, utrum post resurrectionem electi aliquid operentur? Sed si hoc nosse vultis, scitote quia nihil operabuntur, sed vacabunt et Deum videbunt, eumque in saecula saeculorum laudabunt. Deum sanctos in coelesti patria laudare est tantum de visione ejus gaudere. Unde Psalmista exsultans ait: Beati qui habitant in domo tua, Domine; in saecula saeculorum laudabunt te (Psal. LXXXIII). Gaudia itaque sanctorum erunt, quae oculus non vidit, nec auris audivit, nec in cor hominis ascendit quae praeparavit Deus diligentibus se (Isai. LXIV). »Gaudia haec, ut ait magister Anselmus in Elucidario [(50) 1Kb] , sunt vita aeterna, beatitudo [Col. 0532B] sempiterna, omnium bonorum sufficientia sine omni indigentia. Septem, inquit, spiritales gratias habebunt corporis, et septem animae. In corpore quidem pulchritudinem, velocitatem et fortitudinem, libertatem, sanitatem, immortalitatem et potestatem. In anima autem sapientiam, amicitiam, concordiam, voluntatem, honorem, securitatem et gaudium [(51) 1Kb] . Porro illorum speciositas erit ut solis claritas. Unde est illud: Fulgebunt justi sicut sol in regno patris eorum (Matth. XIII) [(52) 1Kb] .« Cum autem fuerit coelum factum novum et terra nova, tunc erit lux lunae sicut lux solis, Isaia propheta testante, et lux solis septempliciter, id est sicut lux septem dierum (Isai. XXX); quia quantum luxit sol in prima [Col. 0532C] conditione septem dierum ante peccatum primi hominis, tantum lucebit post judicium. Minorata enim fuit lux solis et lunae, aliorumque siderum per peccatum primi hominis: sed tunc recipiet mercedem sui laboris, quia septempliciter lucebit; et tunc non erit vicissitudo diei et noctis, sed tantum continua dies. Unde Zacharias propheta, unus scilicet ex duodecim prophetarum, sic ait: Erit dies una, quae nota est Domino, non dies, neque nox; et in tempore vesperi erit lux (Zach. XIV); quia videlicet non erit tunc varietas diei et noctis, sed continua dies et lux. Si ergo, quod verum est, fulgebunt justi post resurrectionem sicut sol, qui tunc septempliciter plusquam nunc fulgebit; non dubium quin corpus Christi clarius sit quam sol, [Col. 0532D] utpote corpus Creatoris quam creaturae [(53) 1Kb] . Quid etiam hoc loco sanctis hominibus Apostolus promittat audiamus. Christus reformabit corpus humilitatis nostrae, configuratum corpori claritatis suae (Philip. III). Homines quoque sancti templa Dei sunt. Si ergo corpora sanctorum corpori claritatis Christi, quod splendidius est sole, configurabuntur, et Deus in eis ut in templis habitabit, necesse est ut templa Dei speciosiora sint sole.

Mentitos itaque vos, o Coritiani haeretici, in vestra assertione esse cognoscite, qui sanctos homines angelis Dei post resurrectionem associandos [Col. 0533A] iterum conjugali opere dicitis inservire. Ultra enim cum mulieribus carnaliter convenire nequaquam poterunt, quia simul omnes templum Dei erunt. Omnino deerit illis facultas peccandi et voluptas coeundi. »Si ad coelos non poterunt in die resurrectionis sublevari, ut ait Venerabilis Beda in quadam homilia, nisi casti corpore; nec post resurrectionem divinae majestatis essentiam valebunt intueri, nisi mundi corde,« o insensati Coritiani haeretici, qua temeritate dicitis, eos qui aeterna beatitudine habebuntur digni, posse fornicationis maculis pollui. Si enim, ut ait B. Paulus, fornicatores regnum Dei non possidebunt (I Cor. VI), quomodo post resurrectionem homines voluptati carnis (quod utique nefas est credere vel dicere) operam [Col. 0533B] dabunt? Et si, quod verum est, omnis fornicator non habet haereditatem in regno Christi et Dei (Ephes. V), qua dementia putatis filios resurrectionis, o insipientes et maligni haeretici, carnaliter cum mulieribus velle, vel posse commisceri? Aperta igitur ratio, ut cernitis, verae resurrectionis statum praedicat, et viros post resurrectionem carnaliter cum mulieribus amplius non convenire, evidentissime demonstrat. Veteris et Novi Testamenti auctoritates omnes homines cum corporibus suis resurrecturos esse indubitanter confirmant; sed eosdem resurrectionis filios nubendi vel carnaliter coeundi affectum habere omnino denegant. Cognoscite ergo vos de statu et conditione resurgentium hactenus [Col. 0533C] male sensisse, et contra ecclesiasticae religionis fidem falsa protulisse, atque in vestra mendacissima assertione plane mentitos esse. Deo et catholicae Ecclesiae sacerdotibus humiliter poenitendo, et dignos poenitentiae fructus operando, de tam sacrilegis tamque perversis blasphemiis satisfacite, ut non per haereses vobis, et schismata perverse sentiendo contingat perire, sed per ejusdem sanctae Ecclesiae verissimam doctrinam recte credendo ad coelestis patriae felicitatem mereamini pertingere. Leprae itaque varietates, id est haereticae pravitatis diversas blasphemias, eisdem catholicae Ecclesiae sacerdotibus pura confessione ostendite, eorumque judicio atque approbatione verae salutis colorem, scilicet ecclesiasticae religionis disciplinam devota mente [Col. 0533D] suscipite, ut recte credendo et bona operando, cum ejusdem sanctae Ecclesiae filiis ad visionem supernae pacis intromitti valeatis. Amen.



§ XXXVI.---

Aetianos asserentes nullum peccatum imputari his qui fidem habent Jacobi apostoli testimonium aperte convincit. Salvi ergo dicuntur, qui crediderint; si tamen fides per dilectionem operatur.

Aetiani enim haeretici in carne et cute lepram portant, qui dicunt in fide manentibus quamvis carnaliter vivant, non posse imputari peccata. Quid ergo B. Isidorus de praedictis Aetianis haereticis dicat audiamus. »Aetiani, inquit [(54) 1Kb] , ab Aetio haeretico [Col. 0534A] sunt vocati, idemque Eunomiani ab Eunomio quodam dialectico ejusdem Aetii discipulo, ex cujus nomine magis innotuerunt. Hi, ut dictum est, nullum peccatum imputari dicunt in fide manentibus.« Congrue siquidem praedicti Aetiani haeretici inter haereticos deputati sunt, qui per solam fidem homines salvari posse asserunt. Sed nihilominus in sua secta nimis desipiunt, qui carnaliter viventes sine melioris vitae emendatione sola fide salvari credunt. Ne ergo apud districti examen judicis de taciturnitate nostra graviter reprehendamur, necesse est ut ad illorum falsam assertionem superandam, et catholicae Ecclesiae religionem confirmandam, eis verissima sanctarum testimonia Scripturarum opponamus. Monemus igitur, o Aetiani [Col. 0534B] haeretici, qui homines delectationibus carnis servientes sola fide sine bonis operibus salvari posse dicitis, ut ea quae B. Isidorus in secundo libro De summo bono dicat, diligenter audiatis.

»Vacua est, inquit [(55) 1Kb] , sine operibus fides et frustra sibi de sola fide blanditur qui bonis operibus non ornatur. Qui per fidem cognitionem Dei habent, et pravis operibus obscurantur, exemplum Balaam sequuntur, qui cadens perverso opere apertos oculos habuit per contemplationis fidem (Num. XXII).« In hoc igitur quod beatus Isidorus vacuam esse fidem bonis operibus dicit, apertissime vestram mendacissimam sectam destruit, o Aetiani haeretici, qui sola fide carnaliter viventes ab omnipotenti Deo veniam consequi posse asseritis. Exemplo [Col. 0534C] etiam Balaam omnes qui in Deum credunt et male vivunt, per fidem quoque oculos apertos habent; sed quia carnis delectationibus inserviunt, in animarum suarum periculum cadunt. Quid est carnaliter vivere? Comessationibus videlicet, ebrietatibus et fornicationibus hanc mortalem vitam consumere. Et B. Paulo apostolo testante: Qui talia agunt, regnum Dei non consequentur (Galat. V). Non ergo ut vos mentimini, o Aetiani haeretici, in fide manentibus si male vixerint peccata non imputabuntur, sed nisi humiliter poenituerint et dignos poenitentiae fructus fecerint, peccatorum veniam consequi nullatenus poterunt. Ad vestram etiam perfidiam superandam, et catholicae religionis veritatem [Col. 0534D] corroborandam, beatum Jacobum in medium introducamus, ejusque testimonium, o Aetiani haeretici, reverenter audiamus.

Quid, inquit, prodest homini, fratres mei, si fidem quis dicat se habere, opera autem non habeat? Nunquid fides poterit salvare eum? (Jac. II.) Ac si apertius diceret: Debetis bonis operibus insistere, quia falluntur qui solam fidem credunt ad salutem sufficere. Sicut sola verba pietatis nudum vel esurientem non recreant, si non ei cibus praebeatur et vestis, ita fides verbo tenus servata non salvat hominem. Nunquid fides poterit salvare eum? Fides sine operibus vana est, et ideo salvare non potest; fides [Col. 0535A] vero quae per dilectionem operatur salvat, verbi gratia: Si autem frater aut soror nudi sint, et indigent victu quotidiano, dicat aliquis de vobis illis: Ite in pace, calefacimini, et saturamini; non dederitis autem eis quae necessaria sunt, quid proderit? Ac si diceret: Si fratri indigenti non praebueritis quae illi sunt necessaria, quid illi proderit charitas vestra? Sic et fides, inquit, si non habeat opera, mortua est in semetipsa. Quasi diceret: Sic et fides, si non habeat opera, quibus reviviscat, mortua est in semetipsa, id est contra semetipsam; quia quod verbis promisit, operibus non implevit. Sed dicit quis, id est aliquis: Tu fidem habes, et ego opera habeo. Ac si apertius diceret: Tu fidem habes, sine operibus, et ego habeo opera fidei. Ostende ergo mihi [Col. 0535B] fidem tuam sine operibus, et ego ostendam tibi ex operibus fidem meam. Quasi diceret: Quia non habes opera, si potes ostende mihi per aliqua certa signa fidem tuam sine operibus, ut credam te esse fidelem; et si non potes cum desint opera, ego ostendam tibi ex operibus fidem meam, id est ego per opera quae habeo possum probare me esse fidelem.

Tu credis quia unus est Deus; bene facis: et daemones credunt, et contremiscunt. Ac si apertius diceret: Tu credis quia unus est Deus; bene facis, et ego non improbo; sed tamen non sufficit. Et ne putes quod aliquod magnum facias; et daemones credunt, verum esse Deum; et quod plus est, contremiscunt. [Col. 0535C] Scriptum est enim: Exibant daemonia a multis hominibus clamantia et dicentia: Quia tu es Christus Filius Dei (Luc. IV). Sed et legio quae hominem obsidebat, timens clamabat: Quid mihi et tibi, Fili Dei summi? Adjuro te per Deum ne me torqueas (Marc. V). Qui ergo Deum esse non credunt, vel creditum non timent, daemonibus tardiores et proterviores sunt. Vis autem scire, o homo inanis, quoniam fides sine operibus otiosa est? (Jac. II.) Ac si diceret: non solum rationibus, sed etiam exemplo utar, quoniam fides sine operibus otiosa est. Abraham pater noster, inquit, nonne ex operibus justificatus est, offerens Isaac filium suum super altare? Licet Abraham per fidem quam habebat, justus erat, tamen per opera quae addidit amplius est [Col. 0535D] justificatus: quae nisi fecisset, meritum praecedentis fidei amisisset. Ex operibus, inquit, justificatus est. Ex quibus? Ex his videlicet, offerens Isaac filium suum super altare (Hebr. XI). Arbitratus est enim, quod potens est Deus mortuos suscitare. Verissimis rationibus probat beatus Jacobus, quod fides sine operibus mortua est, ut evidentius ad bonam operationem eos invitet. Elegans etiam exemplum bonae operationis de Abraham patriarcha proponit illis qui de circumcisione crediderant, ut bonum patrem quasi boni filii in tentatione et in operatione imitentur. Magna siquidem tentatio, cum filium jubebatur occidere; magna fides, cum etiam de mortuo filio credebat se posse semen accipere; magnum opus, cum dilectissimum filium non dubitaret offerre. [Col. 0536A] Videtis ergo, o Aetiani haeretici, quoniam fides cooperabatur illius operibus, et ex operibus fides consummata est, et impleta est Scriptura, dicens: Credidit Abraham Deo, et reputatum est illi ad justitiam, et amicus Dei appellatus est (Jac. II). Fides Abraham duxit ad opera, et per opera fides ipsa augmentata est et comprobata, et ita per illam fidem quae duxit ad opera, apparet veritas Scripturae dicentis: Credidit Abraham Deo, et reputatum est illi ad justitiam. Credidit ergo filium promittenti, et eumdem immolare jubenti. Quia igitur obtulit illum in quo acceperat promissionem, apparet magna virtus fidei quoniam, si eum offerret, credebat promissionem implendam, quia potentem credebat Deum suscitare mortuum.

[Col. 0536B] Praedictis auctoritatibus, o Aetiani haeretici, aperte potestis intelligere, carnaliter viventibus solam sine bonis operibus fidem ad purgationem peccatorum nullatenus posse sufficere. Carnaliter viventes quamvis in fide maneant, eis tamen peccata imputantur; et nisi bona opera fidei conjunxerint, à peccatis sola fide minime purgantur. Fides, ut B. Jacobus supra testatur, sine bonis operibus otiosa est, et male viventes a peccatorum sordibus liberare nequaquam potest. Non ergo, ut vos mentimini, o Aetiani haeretici, carnaliter viventes si in fide manserint, peccata eis non imputabuntur; sed, quod est gravius, nisi bona opera fidei addiderint et dignos poenitentiae fructus fecerint, omnino salvari non poterunt.

[Col. 0536C] Forte ad haec nobis, o haeretici, illud objicitis quod Dominus coelum ascensurus, discipulis suis praecepit, dicens: Euntes in mundum universum praedicate Evangelium omni creaturae. Qui crediderit et baptizatus fuerit, salvus erit; qui vero non crediderit, condemnabitur (Marc. XVI). Forsitan, o haeretici, sanctarum Scripturarum subtilitatem ad plenum non intelligentes, et in vestra adhuc perfidia perseverantes, ex praedictis versiculis erroris vestri occasionem assumitis, dicentes: Cum Dominus misisset discipulos suos ad praedicandum Evangelium omni creaturae, non ait: Qui carnalem vitam suam emendaverit, vel de peccatis suis poenitentiam egerit salvabitur; sed: Qui crediderit tantum et [Col. 0536D] baptizatus fuerit, salvus erit. Quia igitur hanc sententiam Christum protulisse scimus, idcirco carnaliter viventibus, si in fide manserint, sola fide etiam sine bonis operibus, peccata non imputari credimus.

Ad haec nos respondentes dicimus, o insensati haeretici, quia illud quod Dominus ait: Qui crediderit et baptizatus fuerit, de perfecta fide intelligendum est, quae per dilectionem operatur, non de otiosa quae mortua est in semetipsa, testante B. Jacobo apostolo, qui ait: Sicut corpus sine spiritu mortuum est, ita et fides sine operibus mortua est (Jac. II). Qui ergo in Deum Patrem, et Filium, et Spiritum sanctum firmiter crediderit, et bona opera fidei conjunxerit, indubitanter salvus erit. Qui autem [Col. 0537A] carnaliter vivendo recta opera fidei addere neglexerit, salvari non poterit. Unde Joannes evangelista ait: Qui dicit se nosse Deum et mandata ejus non custodit, mendax est, et veritas in illo non est (Joan. XIV). Unde etiam ipse Deus et homo Jesus Christus in Evangelio dicit: Non omnis qui dicit mihi, Domine, Domine, intrabit in regnum coelorum; sed qui facit voluntatem Patris mei qui in coelis est, ipse intrabit in regnum coelorum (Matth. VII). Ac si patenter dicat: Non qui verbo tenus fidem tenet, sed qui illam bonis operibus, scilicet vigiliis, orationibus, eleemosynis, et caeteris misericordiae operibus implet, ille facit voluntatem Patris mei qui in coelis est, et ipse intrabit in regnum coelorum. Hinc est enim quod de quibusdam falsis fidelibus [Col. 0537B] Paulus dicit: Qui confitentur se nosse Deum, factis autem negant (Tit. I). Utrumque enim necesse est, scilicet ut et opus sermone, et sermo operibus comprobetur. Hinc etiam B. Paulus ait: Nemo potest dicere, Dominus Jesus, nisi in Spiritu sancto (I Cor. 12, 3), id est in charitate, quia Spiritus sanctus charitas Patris et Filii est. Vere ergo dicere, Dominus Jesus, est corde credere, ore confiteri, operibus attestari. Nam unum sine altero negare est. Quamvis ergo carnaliter viventes in fide maneant, tamen si dignos poenitentiae fructus non fecerint, vel digna fidei opera non conjunxerint, eis peccata imputabuntur, a quibus nimirum sola fide expiari non poterunt.

[Col. 0537C] Mentitos itaque vos, o Aetiani haeretici, in vestra mendaci assertione esse cognoscite, et catholicae Ecclesiae religioni ultra nolite detrahere. Fetidae leprae maculas, id est haereticae pravitatis blasphemias, ejusdem sanctae Ecclesiae sacerdotibus in vera confessione ostendite; et sanitatis colorem, scilicet recte vivendi normam eisdem approbantibus devota mente suscipite, ut recte sentiendo et bona operando, ad societatem electorum Dei possitis pertingere. Amen.



§ XXXVII.

Luciferiani et Arabici animam hominis ex carnis substantia propagatam et mortalem dicunt. Eos clarissima testimonia Augustini, et aliorum convincunt. Sensus Salomonis in Ecclesiasten aperitur.

[Col. 0537D] Sciendum praeterea quod illi haeretici quasi in cicatrice sanati vulneris lepram portant, qui, post medicinalis gratiae cognitionem qua Dei Virginisque Filius humani generis gravissimum vulnus misericorditer curavit, et post verae fidei manifestationem quam ab ipso Deo et homine Jesu Christo susceperunt: rursum in ipsa cicatrice aliquod prioris erroris indicium aut veteris perfidia dogmatis ascendit. Revera qui post cognitionem catholicae fidei et praeter evangelicae institutionis normam aliud docet vel aliud sibi assumit, haereticae pravitatis maculam contrahit. A veritatis quidem tramite multum recedit quisquis ecclesiasticae religionis [Col. 0538A] sacramenta suscipere renuit, vel jam suscepta detrahendo et male vivendo polluit.

In carne etiam vivam lepram gestant, qui de anima quae vita corporis est, aliquod falsum existimant, sicut Luciferiani haeretici, qui dicunt animam de carnis substantia propagatam; vel sicut Arabici, qui animam simul cum corpore mori putant. Sed quid B. Isidorus de praedictis Luciferianis haereticis in Etymologiarum libro VIII dicat audiamus, cap. 5: »Luciferiani, inquit, a Lucifero Syrmiae [(55*) 1Kb] episcopo exorti, qui episcopos catholicos, qui Constantii persecutione perfidiae Arianorum consentientes erant et postea correpti, in catholicam Ecclesiam redire delegerunt, damnantes sive quod crediderant, sive quod [Col. 0538B] se credidisse simulaverant: quos scilicet supradictos catholicos episcopos jam per poenitentiam purgatos Ecclesia catholica materno recepit sinu, tanquam Petrum post fletum negationis (Matth. XXVI). Hanc ergo illi supradicti Luciferiani sanctae matris Ecclesiae charitatem superbe accipientes, eosque recipere nolentes ab Ecclesiae communione recesserunt, et cum ipso Lucifero auctore suo, qui mane oriebatur (Isai. XIV), ab statu rectitudinis cadere meruerunt. Arabici nuncupati, eo quod in Arabia exorti sint, dicentes animam cum corpore simul mori, atque in novissimo die utrumque resurgere.«

Luciferiani itaque haeretici, qui animam de carnis substantia propagatam dixerunt, et Arabici qui illam [Col. 0538C] cum corpore mori putaverunt, ab ecclesiasticae doctrinae regula nimium deviarunt. Recte siquidem inter haereticos computati sunt, qui animam ad imaginem Dei factam (Gen. I), mortalem et de carnis natura propagatam esse dixerunt. »Anima quippe hominis, ut ait B. Isidorus in libro De summo bono [(56) 1Kb] , non est homo, sed corpus quod ex humo factum est, id tantum homo est. Inhabitando autem in corpore anima ex ipso participio corporis hominis nomen accepit, sicut apostolus interiorem hominem dicit animam, non carnem conditam esse ad Dei imaginem.« Si ergo anima per se non est homo, sed habitando in corpore, ex ipso participio corporis hominis nomen accepit; [Col. 0538D] constat quia non est corporea, scilicet ex carnis substantia non est propagata, sed post corporis formationem a Deo condita et corpori admista. Mentitos itaque vos, o Luciferiani haeretici, in vestra disputatione esse cognoscite, et animas ex carnali substantia propagatas esse ultra non praesumatis asserere.

»Ut angeli, inquit B. Isidorus, ita et animae. Habent enim initium, finem nullum.« In hoc ergo quod animas nullum finem habere dicit, vos etiam, o Arabici haeretici, qui illas cum corporibus simul mori asseritis, in vestra mendacissima assertione apertissime convincit. Immortales credimus intellectuales naturas, quia carne carent, nec habent [Col. 0539A] quo cadant, ut resurrectione egeant post ruinam. Clarius luce etiam B. Augustinus catholicae fidei defensor fidelissimus vos in vestris assertionibus, o Luciferiani et Arabici haeretici, mentitos esse demonstrat, dicens [(57) 1Kb] : »Animas hominum non esse ab initio inter caeteras intellectuales naturas, nec simul creatas, sicut Origenes dixit; neque cum corporibus post coitum seminantur, sicut Luciferianus et Cyrillus affirmant; sed dicimus corpus tantum per conjugii copulam seminari, Dei vero nutu in vulva coagulari, compaginatoque formari, ac formato jam corpore animam creari et infundi, ut vivat in utero homo ex anima constans et corpore, et egrediatur ex utero vivus et humana substantia plenus. Creationem animae, ut ait B. Augustinus, [Col. 0539B] solus Deus Creator omnium novit.«

Quod anima non fuerit ab initio inter caeteras intellectuales naturas simul creata, etiam B. Isidorus in libro primo De summo bono testatur, dicens [(58) 1Kb] : »Animam non esse partem divinae substantiae vel naturae, nec esse priusquam corpori misceatur, sed tunc eam creari quando corpus creatur, cui admisceri videtur.« His auctoritatibus, o haeretici, vestra mendax ac pertinax assertio, qui animas ex carnis substantia propagari, easque simul cum corporibus mori dicitis, omnino frustratur, et catholicae fidei doctrina omnimodis roboratur.

Moneo etiam vos, o Arabici haeretici, ut diligenter audiatis quam aperte B. Augustinus in libro [Col. 0539C] De diffinitionibus ecclesiasticorum dogmatum perversam magistri vestri Arabis assertionem destruit, qui animam simul cum corpore mori dixit. Ait enim [(59) 1Kb] : »Solum hominem credimus habere animam substantivam, quae et exuta corpore vivit, et sensus suos, atque ingenia vivaciter tenet: neque cum corpore moritur sicut Arabs asseruit; neque post modicum intervallum, sicut Zenon dixit; quia substantialiter vivit. Sequitur [(60) 1Kb] : Neque duas animas esse credimus in uno homine, sicut Jacobus haereticus et alii Syrorum scripserunt, unam animalem qua animatur corpus, et immista sit sanguine, et alteram spiritualem quae rationem ministret; sed dicimus unam eamdemque [Col. 0539D] esse animam in homine, quae et corpus sua societate vivificet, et semetipsam sua ratione disponat, habens in se libertatem arbitrii, ut in sua substantia eligat cognitione quod vult.

[(61) 1Kb] »Animalium vero animae non sunt substantivae, sed cum carne ipsa carnis vivacitate nascuntur, et cum carnis morte finiuntur; ideoque nec ratione reguntur, sicut Plato et Alexander putaverunt, sed ad omnia incitamenta naturae ducuntur. Anima autem humana non cum carne moritur, quia [Col. 0540A] nec cum carne, ut supra dixit B. Augustinus [(62) 1Kb] , seminatur; sed formato in utero matris corpore, Dei judicio creari et infundi, ut vivat homo intus in utero et sic procedat nativitate in mundo.

»Duabus substantiis constat homo, ut ait B. Augustinus in libro De diffinitionibus ecclesiasticorum dogmatum [(63) 1Kb] , scilicet anima tantum et carne: anima cum ratione sua, et carne cum sensibus suis, quos tamen sensus absque animae societate non movet caro, anima vero sine carne rationale suum tenet.«

Augustinus in Diffinitionibus ecclesiasticorum dogmatum: »Non est, inquit [(64) 1Kb] , tertius in substantia hominis spiritus, ut Dydimus contendit, sed spiritus ipsa est anima; pro spiritali natura, vel pro eo [Col. 0540B] quod spiret in corpore, spiritus appellatur. Anima vero ex eo appellatur, quod ad vivendum vel ad vivificandum animet corpus. Tertium vero qui ab Apostolo cum anima et corpore inducitur spiritum, gratiam sancti Spiritus esse intelligimus, quam orat idem Apostolus ut integra perseveret in nobis (I Thess. V), ne nostro vitio aut minuatur aut fugetur a nobis; quia Spiritus sanctus disciplinae effugiet fictum (Sap. I).« Catholicae Ecclesiae doctores, o haeretici, de creatione et immortalitate animae sufficienter nos instruunt; et vos qui illam per coitum generari et cum corpore mori asseritis, apertissime convincunt. Spiritu sancto interius docente, verissimis rationibus sanctae Ecclesiae statum corroborant, ejusque adversarios, haereticos scilicet [Col. 0540C] et paganos atque Judaeos, spiritalibus armis potenter expugnant.

Ut etiam vestra mendax assertio evidentius superetur, et catholicae matris Ecclesiae doctrina magis magisque ex omni parte roboretur, B. Gregorium in medium introducamus, et quidquid nobis dixerit, o haeretici, simul audiamus. Dic, sancte Gregori, dic de statu animae quod nosti, utrum scilicet cum corpore in die mortis penitus deficiat, an post mortem carnis in sempiternum vivat, ut Arabici et Luciferiani haeretici tuo testimonio convicti, a suae perversitatis falsitate resiliant, et nobiscum ecclesiasticae doctrinae veritatem concorditer credant. »Tres, inquit [(65) 1Kb] , vitales spiritus creavit [Col. 0540D] omnipotens Deus, unum videlicet qui carne non tegitur; alium qui carne tegitur, sed cum carne non moritur; tertium qui carne tegitur, et cum carne moritur. Spiritus namque est qui carne non tegitur, angelorum; spiritus qui carne tegitur, sed cum carne non moritur, hominum; spiritus qui carne tegitur et cum carne moritur, jumentorum omniumque brutorum animalium. Homo itaque sicut in medio est creatus, ut esset inferior angelo, superior jumento; ita aliquid habet commune cum [Col. 0541A] summo, aliquid commune cum infimo. Habet quippe immortalitatem spiritus cum angelo, mortalitatem vero carnis cum jumento; quousque et ipsam mortalitatem carnis gloria resurrectionis absorbeat, et inhaerendo spiritui caro servetur in perpetuum, quia et ipse spiritus inhaerendo Deo servatur in Deum; quae tamen caro nec in reprobis inter supplicia perfecte deficit, quia semper deficiendo subsistit, ut qui spiritu et carne peccaverunt, semper essentialiter viventes, et carne et spiritu sine fine puniantur.«

Cum B. Gregorius, o haeretici, angelorum et hominum atque jumentorum spiritus tanta subtilitate discernit, quid aliud agit nisi quod vestram mendacissimam sectam ex toto destruit? Nam cum spiritum [Col. 0541B] hominis carne tegi, sed cum carne non mori asserit, aperte vos qui illum mortalem dicitis, in vestra disputatione mentitos esse ostendit.

Forte hoc loco, o haeretici, a nobis quaeritis, dicentes: Si spiritus hominis immortalis est, et jumentorum spiritibus dissimilis, quid est quod Salomon ait: Dixi in corde meo de filiis hominum, ut probaret eos Deus et ostenderet similes esse bestiis. Idcirco, ait, unus interitus est hominis et jumentorum, et aequa utriusque conditio? (Eccle. III.) Qui adhuc eamdem sententiam suam subtiliter exsequens, adjungit: Sicut moritur homo, ita et illa moriuntur: similiter spirant omnia, et nihil homo jumento amplius (ibid.). Quibus adhuc verbis generalem diffinitionem subinfert, dicens: Cuncta subjacent vanitati, [Col. 0541C] et omnia pergunt ad unum locum. De terra facta sunt, et in terram pariter revertentur (ibid.).

B. Gregorius iterum accedat, et ad inquisita, o haeretici, vobis respondeat. Quid ergo dicat omnes in commune audiamus. »Salomonis liber, inquit [(66) 1Kb] , in quo haec scripta sunt, Ecclesiastes appellatus est. Ecclesiastes autem proprie concionator dicitur. In concione vero sententia promitur, per quam tumultuosae turbae seditio comprimitur. Et cum multi diversa sentiant, per concionantis rationem ad unam sententiam perducuntur. Hic igitur liber idcirco concionator dicitur, quia Salomon in eo quasi tumultuantis turbae susceperit sensum, ut ea per inquisitionem dicat, quae fortasse per tentationem imperita [Col. 0541D] mens sentiat. Nam quot sententias quasi per inquisitionem movet, quasi tot in se personas diversorum suscipit. Sed concionator verax velut extensa manu omnium tumultus sedat, eosque ad unam sententiam revocat, cum in ejusdem libri termino ait: Finem loquendi omnes pariter audiamus. Deum time et mandata ejus observa: hoc est omnis homo (Eccle. XII). Si enim in libro eodem per locutionem suam multorum personas non susceperat, cur ad audiendum loquendi finem secum pariter omnes admonebat? Qui igitur in fine libri dicit, omnes pariter audiamus, ipse sibi testis est, quia in se multorum [Col. 0542A] personas suscipiens, quasi solus locutus non est. Unde et alia sunt quae in libro eodem per inquisitionem moventur, atque alia quae per rationem satisfaciunt [(67) 1Kb] ; alia in quibus ea quae rationis sunt disserat, atque animam a delectatione compescat. Ibi namque sic ait: Hoc itaque mihi visum est bonum ut comedat quis et bibat, et fruatur laetitia ex labore suo (Eccle. V). Et longe inferius subjungit: Melius est ire ad domum luctus, quam ad domum convivii (Eccle. VII). Si enim bonum est manducare et bibere, melius fuisse videbatur ad domum convivii pergere, quam ad domum luctus. Ex qua re ostenditur, quia illud ex infirmantium atque imperitorum persona intulit, hoc vero ex rationis diffinitione subjunxit. Nam et ipsas protinus rationis [(68) 1Kb] edisserit, et de [Col. 0542B] domo luctus, quae sit utilitas ostendit, dicens: In illa enim finis cunctorum admonetur hominum, et vivens cogitat quid futuram sit (ibid.).

»Ita etiam concionator noster velut ex mente infirmantium, id est minus intelligentium humanae suspicionis sententiam proponit, dum dicit: Unius interitus est hominis et jumentorum, et aequa utriusque conditio. Sicut moritur homo, ita illa moriuntur: similiter spirant omnia, et nihil habet homo jumentis amplius (Eccle. III). Qui tamen ex diffinitione rationis suam postmodum sententiam profert, dicens: Quid habet amplius sapiens ab stulto, et quid pauper, nisi ut pergat illuc, ubi est vita? (Eccle. VI.) Qui igitur dixit nihil habet homo jumentis amplius, ipse rursum diffinivit, quia habet sapiens aliquid non solum amplius [Col. 0542C] a jumentis, sed etiam ab homine stulto, videlicet ut pergat illuc, ubi vita est. Quibus verbis primum indicat, quia hic hominum vita non est, quam alibi esse testatur. Habet ergo hoc homo jumentis amplius, o haeretici, quod illa, scilicet jumenta post mortem non vivunt; homo vero tunc vivere incipit, cum per mortem carnis hanc miserabilem vitam consummat. Ipse etiam concionator verax longe inferius, dicit: Quodcunque potest manus tua facere, instanter operare; quia nec opus, nec ratio, nec scientia, nec sapientia erit apud inferos, quo tu properas (Eccle. I). Quomodo ergo unus interitus est hominis et jumenti, et aequa utriusque conditio? Aut quomodo nihil habet homo jumentis amplius, cum jumenta [Col. 0542D] post mortem carnis non vivant; hominum vero spiritus pro malis suis operibus post mortem carnis ad inferos deducti nec ipsa morte moriantur.«

Constat ergo animas hominum non cum corporibus per mortem carnis penitus interire, sed immortaliter vivere et secundum opera sua a justissimo judice Deo post mortem praemium sive poenam recipere. Mentitos itaque vos in vestra assertione, o Luciferiani et Arabici haeretici, necesse est fateamini, qui animas hominum ex carnis substantia propagari, et simul per mortem cum carne dicitis [Col. 0543A] finiri. Sancti Veteris et Novi Testamenti patres de creatione et immortalitate animae veraciter sibi concordant; et vos qui haec negatis in vestra mendacissima secta rationabiliter superant. Lepram igitur diuturnae foeditatis, id est maculas haereticae perversitatis, coram catholicae Ecclesiae sacerdotibus humiliter poenitendo ostendite; eorumque judicio de blasphemiis quibus ejusdem sanctae Ecclesiae religionem hactenus blasphemastis, omni cum devotione Deo satisfacite; verae salutis colorem, id est evangelicae institutionis doctrinam salutarem, eisdem approbantibus reverenter suscipite, ut non cum magistris vestris Lucifero et Arabico vobis contingat perire; sed cum ejusdem sanctae Ecclesiae filiis ad coelestis patriae felicitatem recte credendo [Col. 0543B] et bona operando possitis pertingere. Amen.



§ XXXVIII.---

Diversae haeresum sectae in variis leprae coloribus designantur: quas omnes Ecclesia a se repellit; quousque errores detestantes per sacerdotes reconciliet. Desinant ergo Judaei ipsi calumniari; imo Ecclesiam solam virginem et sponsam agnoscant, quam Christus sponsus in vitam aeternam vocavit, adulterantem Synagogam reprobans: quod Ezechiel praedixit.

[(69) 1Kb] In cicatrice ustionis lepram habent etiam Manichaei haeretici, qui inani abstinentiae cruciatu sua corpora exurunt, et per infidelitatem non munditiam in se, sed lepram gignunt. De talibus enim sic praedicabat Apostolus: Discedunt, inquit, a fide attendentes spiritibus erroris et doctrinis daemoniorum, in hypocrisim loquentium mendacium, et cauteriatam [Col. 0543C] habentium suam conscientiam, prohibentium nubere et abstinere a cibis, quos Deus creavit ad percipiendum (I Tim. IV).

Sed adhuc lex subjicit colores leprarum, scilicet pallidam, rubentem, albam, lividam et nigram florescentem. Itaque, dum pallidam lepram dicit, imbecillem et fragilem animae fidem denotat, quae perdito colore integrae sanitatis infirmitate languescit. Cum autem rubicundam lepram ostendit, homicidii cruore infectam demonstrat. Quod vero albam, illos haereticos, qui se mundos appellant, sive reliquos qui de falso nomine gloriantur, sicut Pelagius et Novatus ostendit. Cum autem atram vel lividam lepram commemorat, invidiae et livoris nos exsecratur. [Col. 0543D] Cum vero nigram insinuat, sacrificiorum functione [(70) 1Kb] et busto idololatriae denigratam conscientiam detestatur. Cum autem florescente [(71) 1Kb] toto corio et cooperiente [(72) 1Kb] omnem pelliculam corporis a capite usque ac pedes dicit, avaritiae crimen ostendit; quia, cum floridum et jucundum patiatur hominem felicem esse in hoc mundo, et divitem videri in hoc saeculo. Haec enim pestis avaritiae omne genus hominum quasi totum corpus crebro erroris istius contagio maculat. In lepra autem quae habet ruborem aut pallorem permistum, eum hominem notat, qui cum sit imbecillis animo et mendax, facile [Col. 0544A] in furore prorumpit, et levitate morum cito perjurat. Pallor enim mentientem denotat, rubor namque iracundiam manifestat. Est etiam lepra peccati quae in sacrificiorum oblationibus emundatur, id est contrito et humiliato corde: Sacrificium enim Deo spiritus contribulatus (Psal. L). Est et idololatriae, quae aqua diluitur baptismi. Est et haereticorum quae septem dierum purgatione extra castra habetur, id est per septiformem Spiritus agnitionem purificatur. Est quae visu sacerdotis auferatur, id est per doctrinam. Genus autem leprae quod mundari omnino non potest, eorum est qui in Spiritu sancto peccant, nec dicunt posse poenitentem consequi veniam. De his autem Veritas ait: Qui peccaverit in Spiritum sanctum, non remittetur ei, neque [Col. 0544B] in hoc saeculo, neque in futuro (Matth. XII).

Quod vero jubetur leprosis ut exeant de castris et sint foris, donec mundetur lepra eorum (Levit. XIII), intelligitur haereticos debere ab Ecclesia recedere donec a proprio errore purgentur, et sic revertantur ad Dominum. Ejusmodi vero dissutis tunicis, capitibus decoopertis et obvolutis [(73) 1Kb] sedere jubentur, leprae emundationem exspectantes. Dissutis tunicis, id est omnibus secretis manifestis; capitibus decoopertis, ut a cunctis eorum denudatio videatur; ore clauso, ne ulterius impia doceant vel loquantur.

Sed adhuc adjecit Scriptura lepram esse in parietibus domus (Levit. XIV), per quam haereticorum haeresis designatur, quae per sacerdotem purgari [Col. 0544C] debet. Lepra in stamine vel in vestimento (Lev. XIII) peccata sunt, quae extra corpus committuntur, vel quae in ipso corpore perpetrantur. Stamen enim anima hominis intelligitur, et trama mollissimi corporis sensus.

Omnes supradictos haereticos, o Judaei, catholica mater Ecclesia, quasi leprosos a se longe repellit, eosque ad se accedere, nisi prius repulso haereticae pravitatis errore, nullatenus permittit. Hi ergo ab ecclesiasticis viris tam vitandi sunt, ut si fieri possit, recte credendo et humiliter peccata confitendo longius remoti, magno compunctionis clamore Christum interpellent, ac fidelibus populis summopere associari desiderent. Oportet itaque primo errorem [Col. 0544D] suum cognoscere; deinde cum lacrymis summum pontificem, qui penetravit coelos (Hebr. IV), Jesum Christum invocare, ut sua illos interius gratia visitans, atque ab infidelitatis lepra emundans, dignetur ad sanctae Ecclesiae sacerdotes mittere; quatenus verae sanitatis colorem, id est ecclesiasticae religionis veram doctrinam, eisdem sacerdotibus Ecclesiae approbantibus, possint recipere. Non idcirco Christus leprosos ad sacerdotes mittebat (Matth. VIII), ut eis sanitatem conferrent, cum, antequam ad eos pervenirent, jam sani fuissent (Luc. XVII); sed ut ipsi sacerdotes illos mundos esse judicarent. [Col. 0545A] Jam quippe verus sacerdos Jesus Christus gratuita bonitate sua illis gratiam sanitatis ut in via mundarentur concesserat, qui eos ad sacerdotes mittebat.

Notandum quod sacerdotium Judaeorum figura erat futuri sacerdotii legalis, quod nunc est in Ecclesia, quo consecrantur omnes pertinentes ad corpus Christi summi et veri principis sacerdotum. Omnia enim, ut ait Apostolus, in figura contingebant illis (I Cor. X). Quisquis ergo haeretica pravitate vel superstitione gentili, vel Judaica perfidia, sive etiam schismate fraterno, quasi vario leprae colore commaculatus fuerit, id est Christi gratia caruerit, necesse est ut ad Ecclesiam veniat, coloremque fidei verum quem acceperit, sacerdotibus [Col. 0545B] ostendat. Caetera autem vitia tanquam valetudinis et quasi membrorum animae atque sensuum per seipsum interius in conscientia et in intellectu Dominus sanat et corrigit. Denique et Paulus, voce Domini audita: Quid me persequeris? Ego sum Jesus Nazarenus quem tu persequeris (Act. IX), tamen ad Anania [(74) 1Kb] missus est, ut veri sacerdotii sacramentum, quod nunc in sancta Ecclesia constitutum est, et catholicae fidei doctrinam perciperet, atque ab eodem Anania ejus color verus approbaretur. Sic etiam Cornelius centurio, ut ad B. Petrum apostolum mitteret, et ab eo Christianae religionis doctrinam perciperet, manifeste admonitus est ab angelo (Act. X).

[Col. 0545C] Quisquis ergo, ut supra dictum est, haeretica pravitate vel superstitione gentili, sive Judaica perfidia commaculatus fuerit, ad catholicae Ecclesiae sacerdotes humiliter veniat, maculas leprae, hoc est haereticae pravitatis blasphemias ab animo repellat, et eorumdem sacerdotum approbatione colorem integrae sanitatis, id est veram ecclesiasticae religionis normam, devota mente suscipiat. Nisi enim per sanctae matris Ecclesiae januam intraverit, ad summi pontificis Jesu Christi corpus pertinere nequaquam poterit.

Non ergo, ut vos mentimini, o Judaei, sancta Ecclesia leprosos, id est haereticae pravitatis maculis perfusos, recipit, sed toto conamine illos a se longius repellit. In nullo eis communicat, sed studiose [Col. 0545D] eos abominatur, et publice anathematizat. Non immerito quippe eos catholica mater Ecclesia exhorret, et a communione fidelium separat, cum de illis Dominus aperta voce per prophetam dicat: Si steterit Moyses et Samuel coram me, non est anima ad populum istum. Ejiciam eos a facie mea, et egrediantur (Jer. XV). Per Moysen quoque et Samuelem, legem et prophetas intelligimus, quos, quamvis haeretici opere implere contendant, propter erroris tamen impietatem a vultu Dei projiciuntur, et a justorum coetibus separantur.

Mentitos itaque vos in vestra assertione, o Judaei, [Col. 0546A] esse cognoscite, et sanctam Ecclesiam, quae revera sponsa Christi est, blasphemiis et falsis objectionibus ultra impugnari omittite. Ipsa quippe virgo et mater Ecclesia eumdem sponsum suum Jesum Christum super omnia diligens, et cum Patre et Spiritu sancto unum et verum Deum esse indubitanter credens, ejusque vestigia toto mentis desiderio sequens, pro ipsius amore libenter adversa patitur; ab haereticis videlicet blasphematur, a Judaeis irridetur, paganorum linguis dehonestatur, et gladiis expugnatur. Ipsa autem ejusdem Jesu Christi dilectissimi sponsi sui dilectione sollicita, auxilio roborata, promissione gavisa, exemplo edocta, patienter adversa patitur; voluntarie bona operatur, terrena despicit, coelestia concupiscit, spe et desiderio [Col. 0546B] ad superna gaudia indesinenter sese erigit. Et ut ea quae dicimus, o miseri et miserandi Judaei, vera esse non dubitetis, quid de illa filiae Jerusalem in Canticis admirantes dicant, moneo ut diligenter audiatis. Quae est ista quae ascendit de deserto, deliciis affluens, innixa super dilectum suum? [(75) 1Kb] (Cant. VII.) Ipsa quippe virgo et mater Ecclesia Christi sponsa de deserto ascendit, quia in exsilio hujus peregrinationis posita, ad coelestia gaudia mente et cogitationibus tendit. Unde beatus Paulus apostolus ex Benjamin tribu ortus, ad Gamalielis doctoris vestri pedes nutritus, a Christo de coelo vocatus, cui omnino contradicere non debetis nec potestis, ex persona fidelium dicebat: Nostra conversatio in coelis est (Philip. III). Sancta igitur [Col. 0546C] Ecclesia sanguine Christi redempta, deliciis affluit, quia sanctarum Scripturarum meditationibus intendens, coelesti pabulo assidue mentem pascit. Sub dilectum innititur, quia in solius Christi auxilio confidens, eo largiente, ab exsilio ad patriam, a carcere ad palatium transfertur. Ipse quippe Dei et Virginis Filius cunctis fidelibus ait: Sine me nihil potestis facere (Joan. XV). Unde vero ipsa Christi sponsa acceperit, ut ab infimis ad superiora, a deserto ad regnum, a terris ad coelum ascendere possit, o infelices Judaei, ipse dilectus scilicet Dei et Virginis Filius, manifestat, cum eidem sanctae Ecclesiae sponsae suae loquitur, dicens: Sub arbore malo suscitavi te (Cant. VIII). Quid per malum arborem [Col. 0546D] nisi sancta crux designatur, quae malum illud sustinuit, id est Christum, de quo ipsa sponsa, scilicet sancta Ecclesia in superioribus dicit: Sicut malum inter ligna silvarum, sic dilectus meus inter filios? (Cant. II.) Sponsam ergo suam Christus sub arbore malo suscitavit, quia in cruce positus, subditam sibi Ecclesiam ad aeternam vitam vocavit; videlicet ut a somno mortis resurgeret, et cum illo se crucifigens, ad novam resurrectionem properaret. Unde et Apostolus cujus in anima mortuo [(76) 1Kb] dicit: Surge qui dormis, et exsurge a mortuis, et illuminabit te Christus (Ephes. V). Quibusdam [Col. 0547A] etiam [(77) 1Kb] jam resurrexerant, alibi ait: Si consurrexistis cum Christo, quae sursum sunt quaerite (Coloss. III).

Sub arbore crucis, id est per Christi passionem et resurrectionem, o miseri et miserandi Judaei, ut dictum est, sancta Ecclesia unde ascendere ad superiora posset, accepit; et sub eadem cruce, id est in Christi passione, gravissimum peccatum commisit praevaricatrix Synagoga, quo ad inferiora descendit. Sancta Ecclesia Christi praedicationem libenter audivit, ipsumque verum Deum et verum hominem esse credidit, idcirco per eumdem sponsum suum coelum ascendere meruit. Synagoga vero quia illum in lege et prophetis venturum esse praescivit, ipsumque miracula facientem vidit, praedicantem [Col. 0547B] audivit, et non solum reverenter eum suscipere renuit, verum etiam sine causa cruci affixit, ideo tenebras ignorantiae incurrit, et ab statu rectitudinis in profundum malorum cecidit. Quod ergo infidelitas Synagogae, o Judaei, Christum crucifixerit, et exinde sibi suaeque posteritati condemnationis maculam contraxerit, ipse dilectus, scilicet Dei et Virginis Filius, eidem sanctae Ecclesiae sponsae suae loquens, aperte testatur, dicens: Ibi corrupta est mater tua, ibi violata est genitrix tua (Cant. VIII). Sub arbore malo mater Ecclesiae Synagoga corrupta dicitur, quia quando Salvatorem humani generis Jesum Christum sibi a Deo Patre specialiter missum ligno crucis confixit, nefando scelere se [Col. 0547C] corrupit. Cujus sceleris magnitudinem inculcat, cum idem replicat, dicens: Ibi violata est genitrix tua.

Indubitanter itaque credere debetis, o Judaei, Christum Dei Virginisque Filium in lege et prophetis promissum, jam olim venisse, de Virgine natum esse, pro mundi redemptione passionem sustinuisse, in cruce mortem gustasse, tertia die a mortuis resurrexisse, coelum videntibus discipulis ascendisse, et nunc in Dei Patris dextera regnantem sedere, fornicatrix [(78) 1Kb] Synagogae matris vestrae statum mutasse, carnalibus legis praeceptis finem imposuisse, sanctam Ecclesiam in sponsam elegisse, eamque nobiliter specialibus donis ditasse, atque ad coelestis patriae beatitudinem vocasse, imo etiam, [Col. 0547D] quod multo est gloriosius multoque felicius, ad sui Patris faciem contemplandam sublevasse. In utero Virginis illam sibi misericorditer mirabiliterque desponsavit, et secum in Dei Patris dextera collocavit. Ipse nimirum qui vera refectio est et verus sol angelorum, ipse totius Ecclesiae caput factus est in fine saeculorum.

Ad haec respondentes, o Judaei, nobis objicitis dicentes, incredibile vobis videri per Christum quem patres vestri crucifixerunt, Synagogae statum posse mutari, vel de incircumcisis gentibus Ecclesiam posse eligi. Dicitis etiam eamdem Synagogam legalibus a Domino praeceptis antiquitus per Moysen [Col. 0548A] institutam fuisse, ideoque a suo statu usque in finem mundi nullatenus mutari posse.

Ad ea quae objicitis, o Judaei, hujusmodi respondemus: quod revera Deus omnipotens, qui per Moysen legem dedit, ipse per dilectissimum Filium suum carnalis legis caeremonias et praecepta mutavit, et ea spiritaliter perfectius implere mandavit. Ipse enim non venit legem solvere, sed perfectius implere (Matth. V). Ad vestram itaque mendacissimam perfidiam omnino superandam, et ecclesiasticae religionis veritatem confirmandam, necesse est ut legis et prophetarum introducamus testimonia. Primo igitur probare volumus matrem vestram Synagogam duabus ex causis fuisse corruptam, videlicet sacrificando idolis, et sub arbore [Col. 0548B] crucis. Revera seipsam turpiter corrupit, dum cultum omnipotenti Deo debitum, idolis exhibuit; et damnabiliter fidem suam violavit, cum in Deum et hominem Jesum Christum in lege praefiguratum, a prophetis praeostensum, a Deo Patre de coelis missum, non solum credere noluit, sed etiam ad suae damnationis cumulum, ipsum qui peccatum non fecit, et in cujus ore non est inventum mendacium (Isai. LIII), cruci affixit. Et ut ea quae dicimus, o Judaei, vera esse non dubitetis, quid Dominus per Ezechielem prophetam eidem Synagogae matri vestrae, quasi conquerendo, et bona quae ab initio illi praestitit enumerando dicat, moneo ut diligenter audiatis. Radix tua, inquit, et generatio [Col. 0548C] tua de terra Chananaea. Pater tuus Amorrhaeus, et mater tua Cethaea: et quando nata es in die ortus tui, non est praecisus umbilicus tuus, et aqua non est lota in salutem, nec sale salita, nec involuta pannis; sed projecta es super faciem terrae in abjectione animae tuae, in die qua nata es. Transiens autem per te, vidi te conculcari in sanguine tuo, et dixi tibi, cum esses in sanguine tuo: Vive; dixi, inquam, tibi: In sanguine tuo vive. Multiplicatam, quasi germen agri dedi te; et multiplicata es et grandis effecta. Et ingressa es, et pervenisti ad mundum muliebrem; ubera tua intumuerunt, et pilus tuus germinavit: et eras nuda, et confusionis plena. Et transivi per te, et vidi te; et ecce tempus tuum tempus amantium, et expandi amictum meum super te; operui ignominiam [Col. 0548D] tuam et juravi tibi et ingressus sum pactum tecum, ait Dominus Deus. Et facta es mihi; et lavi te aqua, et emundavi sanguinem tuum ex te, et unxi te oleo; et vestivi te discoloribus, et calceavi te hyacinthino; et cinxi te bysso, et indui te subtilibus. Et ornavi te ornamento, et dedi armillas in manibus tuis, et torquem circa collum tuum. Et dedi inaurem super os tuum, et circulos auribus tuis, et coronam decoris in capite tuo. Et ornata es auro et argento, et vestita es bysso, et polymito, et multis coloribus; similam, et mel, et oleum comedisti, et decora facta es vehementer nimis. Et profecisti in regnum, et egressum est nomen tuum in gentes propter speciem tuam, [Col. 0549A] quia perfecta eras in decore meo, quem posueram super te, dicit Dominus Deus. Et habens fiduciam in pulchritudine tua fornicata es in nomine tuo; et exposuisti fornicationem tuam omni transeunti, ut ejus fieres. Et sumens de vestimentis meis, fecisti tibi excelsa hinc inde consuta; et fornicata es super [Col. 0550A] eis, sicut non es factum, neque futurum est. Et extulisti vasa decoris tui de auro meo, et argento meo, quae dedi tibi; et fecisti tibi imagines masculinas, et fornicata es in eis. Et sumpsisti vestimenta tua multicoloria (Ezech. XVI).



SERMO QUINTUS. IN EPIPHANIA DOMINI.
[Col. 0549]

[Col. 0549B] Cum natus esset Jesus in Bethlehem Judae in diebus Herodis regis, ecce magi ab oriente venerunt Hierosolymam, dicentes: Ubi est qui natus est Rex Judaeorum? Vidimus enim stellam ejus in oriente, et venimus cum muneribus adorare eum (Matth. II). [(79) 1Kb] Jesus Hebraice, Graece , Latine autem salutaris sive Salvator interpretatur, pro eo quod cunctis gentibus apparuit salutifer. Etymologiam atque interpretationem hujus nominis etiam evangelista significat, dicens: Vocabis nomen ejus Jesum, id est Salvatorem, quia ipse salvum faciet populum suum a peccatis eorum (Matth. I). Sicut enim Christus significat regem et sacerdotem, ita Jesus significat Salvatorem. Non itaque salvos nos facit quilibet rex, sed Salvator. Hoc verbum Latina lingua [Col. 0549C] antea non habebat [(80) 1Kb] ; sed tamen habere poterat, sicut potuit quando voluit. Dicatur ergo: Cum natus esset Jesus, id est Salvator, in Bethlehem Judae in diebus Herodis regis. Herodes iste non fuit de stirpe David, sicut caeteri reges fuerunt, qui regnaverunt in gente Judaeorum; sed fuit Antipatris filius, de progenie Idumaeorum. Jam enim tempus aderat, de quo Jacob patriarcha filium suum Judam benedicens multo antea dixerat: Non deficiet princeps de Juda, nec dux de femore ejus, donec veniat qui mittendus est, et ipse erit exspectatio gentium (Gen. XLIX). [(81) 1Kb] Hic locus manifestissime ad Judam refertur. Tandiu enim fuit ex semine ejus apud Judaeos intemerata successio regni, donec ex Virgine nasceretur Christus ad redemptionem [Col. 0549D] mundi. Probant hoc Judaeorum historiae, quibus ostenditur, primum alienigenam regem in Judaeorum gente Herodem fuisse, quo tempore Christus apparuit in carne. Sed si Judaei dicunt nondum venisse Christum, de tribu Juda demonstrent regem suum; sed quia verum est quod Christus jam venit, ideo rex de tribu Juda defecit, et Herodes alienigena regnum Judaeorum obtinuit. Procul dubio si Christus non venisset, regnum Judaeorum, sicut promissum fuerat, usque hodie permaneret, et de femore Judae dux non deficeret, nec Herodes [Col. 0550B] Idumaeus Judaeis imperaret. Itaque non defuit rex de tribu Juda, donec veniret Christus, qui a Deo Patre mittendus erat pro salute humana. Sed quia adventus Christi non solum Judaeis profuit, sed etiam gentibus, ideo prophetia subjiciens, dicit: Et ipse erit exspectatio gentium.

Sequitur: Ecce magi ab oriente venerunt [(82) 1Kb] . Magi sunt illi, qui ob facinorum magnitudinem vulgo nuncupantur malefici. Tanta enim illorum est malignitas, ut elementa concutiant, mentes perturbent, homines in bestiarum formas commutent. Ab eis quippe inventa sunt aruspicia, augurationes, necromantia et astronomia. Necromantii sunt, quorum incantationibus videntur mortui resuscitari, et interrogati divinare ac respondere. enim [Col. 0550C] Graece, mortuus interpretatur Latine; mantia divinatio nuncupatur. Arioli dicuntur, qui circa aras idolorum nefarias preces emittunt, atque abominanda sacrificia offerunt, sicque daemonum responsa accipiunt. Aruspices vocati, quasi horarum inspectores. Dies enim, et horas, atque annos in agendis negotiis et operibus observant. Augures sunt, qui volatus avium et voces intendunt. Aruspicia sunt, quasi aspicia avium. Auguria dicta, quasi avium garria, hoc est, avium voces et linguae. Item augurium, quasi avigarium, quod aves garriunt. Astronomia est astrorum lex, quae cursus siderum et figuras, habitudinesque stellarum circa se, et circa terram indagabili ratione percurrit.

Sortilegi sunt, qui sub nomine fictae religionis [Col. 0550D] per quasdam, quas sanctorum sortes vocant divinationes, aut quarumcunque scripturarum inspectione, futura promittunt. Salisatores vocati sunt, qui cum eis quaecunque partes membrorum salierunt, aliquid prosperum seu adversum sinigficare exinde praedicunt. Ad haec omnia pertinent characteres, scantationes [fort. incantationes], ligaturae et imprecantationes [fort. imprecationes], exsecrabilium remediorum, vel quaecunque res collo suspenduntur atque ligantur, in quibus omnibus sacrilegium committitur, et Deus [Col. 0551A] ad iracundiam provocatur: unde cuncta ista vitanda sunt a Christianis, et omni penitus exsecratione repudianda, atque damnanda.

[(83) 1Kb] Magi ergo tanta perversitate pleni nunquam de tam longinquis regionibus venirent, nec regem Judaeorum quaererent, nisi ab Spiritu sancto illuminati fuissent. Illos igitur Rex iste Judaeorum, qui natus est, interius Spiritu sancto illuminavit, et ad seipsum adorandum stella duce pertraxit, in quibus primitias gentium suo cultui dedicavit. Hoc etiam idem patriarcha Jacob significabat, cum figurate de Christo in eadem prophetia dicebat: Alligans ad vineam pullum suum (ibid.), scilicet gentilem populum. Pullus igitur populus fuit gentium, cui adhuc nunquam fuerat onus legis impositum. [Col. 0551B] Hunc ergo pullum, id est gentilem populum Christus ad vineam tunc alligavit, quando primum magos, qui sunt primitiae gentium, ad seipsum, stella revelante, perduxit, eosque Ecclesiae suae quae ex Judaea originem sumpsit, vinculo fidei conjunxit. Sed nec solum hoc ei suffecit, sed etiam quod majoris est misericordiae indicium et gratiae, ad vitem sui corporis illos nexu charitatis alligavit, atque evangelicae disciplinae jugo mancipavit.

Graece, apparitio sive manifestatio interpretatur Latine. Duae sunt autem Epiphaniae, id est apparitiones: prima in qua natus Christus pastoribus Hebraeorum, angelo nuntiante, apparuit; secunda in qua ex gentium populis, stella indice, praesepis cunabula magos adoraturos exhibuit. Isti [Col. 0551C] duo parietes, Judaei scilicet et gentiles, ex diverso venerunt, et in lapide, qui factus est in caput anguli (Act. IV), id est in Christo, unitatem fidei fecerunt. Magi inquiunt: Ubi est qui natus est Rex Judaeorum? Sicut Christiani a Christo cognominantur, ita Judaei a Juda filio Jacob patriarcha vocantur. Judaei [(84) 1Kb] etiam interpretantur confessores, quia quando Lia peperit Judam, Domino retulit laudem, dicens: Nunc etiam super hoc confitebor Domino (Gen. XXIX). A confessione itaque dictum est ejus nomen, quod significat gratiarum actionem. Sed quamvis Judaei confessores sint interpretati, jam tamen hoc nomen perdiderunt; quia, etsi verbis confitentur se nosse Deum, factis autem negant [Col. 0551D] illum (Tit. I). Tunc Judaei nomen confessionis et laudis amiserunt, quando de Christo, Tolle, tolle, crucifige eum, Pilato clamaverunt, atque illum negantes, Non habemus regem nisi Caesarem (Joan. XIX), dixerunt. Sicut enim Joannes evangelista refert: Qui Filium negat, nec Patrem habet (I Joan. II). Ad Christianos igitur translatum est nomen confessorum, quia ipsi, in quantum possibile est, Christum confitentur et diligunt; et pro amore illius, cum necessitas cogit, flammis ac diversis tormentis seipsos tradunt. Magi ergo summo desiderio [Col. 0552A] Regem Judaeorum, id est regem sanctorum confessorum quaesierunt, et quem diu videre desideraverant, invenire meruerunt. Et quem regem? Utique non Herodem, sed coeli et terrae Conditorem; illum videlicet quem Deus Pater ante saecula ineffabiliter genuit ex seipso sine matre, et quem Virgo in fine saeculorum ex carnali substantia peperit sine virili semine. Magi ipsum Regem adorare jacentem cupiunt in matris gremio, per quem Deus Pater omnia creavit ex nihilo. Ipsi infantulo nuper nato magi munera offerunt, per quem cuncta elementa subsistunt. De hoc siquidem Rege divinus ille, et magus, atque ariolus Balaam quamvis gentilis ita cecinit, dicens: Orietur stella ex Jacob, et consurget homo de Israel (Num. XXIV). Magi ergo ab orientis [Col. 0552B] partibus venientes Christi nativitatem, stella demonstrante, nuntiaverunt, scilicet ut quem olim princeps artis eorum praedixerat, inspecto sidere ostenderent. Hoc etiam prophetae multo antea praedixerant. Sic enim Isaias ait: In tempore illo deferetur Domino exercituum munus a populo divulso et dilacerato; a populo terribili, post quem non fuit alius (Isai. XVIII). Hoc autem dixit propter robustissimam gentem Persarum, cui tunc potentiae nullus populus comparabatur, de quibus magi venientes Christo munera detulerunt. Et iterum: Omnes de Saba venient aurum et thus deferre (Isai. LX). Et Psalmista: Et vivet, inquit, et dabitur ei de auro Arabiae, et adorabunt de ipso semper; tota die benedicent ei (Psal. LXXI). Arabia Graece arca [(85) 1Kb] [Col. 0552C] interpretatur, eo quod sit regio creans odores thurifera, in cujus saltibus cinnamomum nascitur et myrrha. Arabia ipsa est et Saba a filio Chus appellata, qui cognominatus est Saba; unde etiam David propheta ait: Reges Tharsis et insulae munera offerent; reges Arabum et Saba dona adducent (ibid.). Cui adducent munera? videlicet Domino nostro Jesu Christo super quem baptizatum vox Patris sonuit de coelo. Tu es, inquit, Filius meus dilectus, in te mihi complacui (Matth. III).

Quid est, fratres dilectissimi, quod Deus Pater de Filio loquitur, dicens: In te complacui mihi? nisi quia per hoc aperte insinuat quod in caeteris hominibus displicuit sibi. Ita enim ipse omnipotens [Col. 0552D] Pater, sicut ab hominibus poterat intelligi, humano modo est locutus de peccatoribus dicens in libro Genesis: Poenitet enim me fecisse hominem super terram (Gen. VI). Per hoc aperte innotuit, quia sibimetipsi displicuit in hominibus quos creavit: de quibus David in psalmo dicit: Corrupti sunt, et abominabiles facti sunt in studiis suis: non est qui faciat bonum (Psal. XIII). In solo igitur Domino nostro Jesu Christo Pater sibi complacuit, quia inter omnes homines unum hominem creasse eum non poenituit, in quo peccatum nullum omnimodo [Col. 0553A] invenit; sicut de illo Psalmista dicit: Juravit Dominus, et non poenitebit eum: Tu es sacerdos in aeternum secundum ordinem Melchisedech (Psal. CIX). Quia igitur sibi in illo Deus Pater complacuit, eum super omnia quaecunque creavit, constituit; ut potestatem quam idem Dei Filius secundum divinam essentiam cum Patre aeternaliter habuit, hanc homo susceptus a Verbo in fine saeculorum susciperet, in quo nullam culpam invenit. De quo iterum Psalmista Deo Patri loquitur, dicens: Omnia subjecisti sul pedibus ejus (Psal. VIII). Sic etiam idem Dominus noster Jesus Christus de seipso ait: Data est mihi omnis potestas in coelo, et in terra (Matth. XXVIII). In solo ergo Redemptore nostro Pater sibi complacuit, eumque super omne quod [Col. 0553B] creatum est, constituit, quia in eo nullam maculam invenit. Super ipsum etiam baptizatum in specie columbae Spiritus sanctus apparuit. Ideo videlicet super eum in specie columbae descendit, quia in natura divinitatis a mortalibus non poterat videri. In specie columbae visus est, quia disciplina effugiet fictum, nec habitabit in corpore subdito peccatis (Sap. I). Post diluvium non corvus sed columba ramum, qui pacem redditam nuntiaret, detulit (Gen. VIII), docens quia solis in simplicitate cordis baptizatis unctio sancti Spiritus adsit. Et Dominus non primum post baptisma Spiritu sancto est unctus, sed ideo monstratur columba, ut intelligamus quod in corpore ejus, id est Ecclesia baptizati praecipue accipiunt Spiritum sanctum. Recte [Col. 0553C] ergo Pater Filio dicit: In te complacui mihi (Luc. III); quia summa in eo sanctitas et simplicitas mihi.

[Col. 0554A] Unde, fratres charissimi, valde hanc pertimescite sententiam, in qua Deus loquitur, dicens: Poenitet me hominem fecisse super terram (Gen. VI). Ad hoc enim Deus creavit hominem, ut sibi dignam exhiberet servitutem, et ut ei placeret per bonam conversationem, atque in omnibus suam perficeret voluntatem. Sed quia homo propriam voluntatem Dei voluntati anteposuit, idcirco Deo displicuit, et delicias paradisi perdidit, nosque secum in hujus mundi exsilium miserabiliter projecit. Vos ergo, dilectissimi, si ad paradisi delicias cupitis redire, propriis voluntatibus renuntiate, et Dei voluntatem in omnibus perficere studete; Deum timete, illumque super omnia diligite; vobis invicem charitatem exhibete, blandimenta hujus mundi velut mortale praecipitium [Col. 0554B] fugite, paupertatem pro amore Christi eligite, divitias contemnite, vosmetipsos in Dei servitio cum omni sollicitudine praeparate, virtutes amate, vitia posponite, diem mortis vestrae ad memoriam reducite, peccata vestra et illorum quorum eleemosynas expenditis, sine intermissione lacrymis abluite, terrena despicite, ad coelestia anhelate. Sed, quia sine Deo nihil boni potestis facere (Joan. XV), illum cum profundo gemitu cordis exorate, quatenus vos lumine suae charitatis dignetur illuminare, et ad contemplandum seipsum ad coelestem patriam perducere, ipsa gratia eademque potestate, qua de orientis partibus magos ad suae humanitatis cunabula dignatus est pertrahere. Qui cum eodem Patre, et Spiritu sancto in Trinitate [Col. 0554C] perfecta vivit et regnat Deus per omnia saecula saeculorum. Amen.



SERMO SEXTUS. IN SEPTUAGESIMA.
[Col. 0553]

[Col. 0553C] [(86-87) 1Kb] Moyses ex tribu Levi Amram filius, filiae regis Pharaonis adoptivus, in Israel propheta et dux, [Col. 0553D] Dei servus atque amicus, in rubo flammante, et non urente evocatus, Spiritu sancto illuminatus, in recusando magisterium humillimus, in suscipiendo subditus, in conservando fidelis fuit ac devotus. Exstitit praeterea in regendo populum vigilans, in corrigendo vehemens, in amando ardens, in sustinendo patiens, pro subjectis Deo se interponens, tandem spiritu prophetiae pollens ad eruditionem fidelium loquitur, dicens: In principio creavit Deus coelum et terram (Gen. I). Principium Christus est, qui in Evangelio dixit Judaeis: Ego sum principium qui et loquor vobis (Joan. VIII). [(88) 1Kb] In hoc igitur principio, hoc est in Filio, fecit Deus coelum, id est [Col. 0554C] spirituales homines, qui coelestia meditantur, diligunt et sequuntur. In ipso etiam Filio fecit et terram, [Col. 0554D] id est carnales homines, qui terrenum hominem, scilicet terrena vitia, nedum deposuerunt, et adhuc in peccatis suis perseveranter vivunt. Terra autem erat inanis et vacua, id est terra carnis nostrae erat sine spiritali doctrina. Et tenebrae erant super faciem abyssi, scilicet corda nostra tegebat caecitas et obscuritas peccati. Spiritus autem Domini ferebatur super aquas, id est super cor nostrum tenebrosum et fluidum, quasi super aquas jam superferebatur, in quo subsistentes requiesceremus, ejusque flatu vivificaremur, cujus unda a peccatis et vitiis ablueremur.

Dixitque Deus: Fiat lux, angelica scilicet natura [Col. 0555A] et lux fidei. Ac si apertius diceret: Appareat illuminatio fidei. Prima enim die dedit lucem fidei, quia prima est in conversione credentium fides Dei, unde et ipsum mandatum in praeceptis est primum, Dominus Deus tuus Deus unus est (Deut. VI). Propter quam fidem ipse Dominus de coelis dignatus est descendere, et hominibus corporaliter apparere. Jam tunc Deus juxta praescientiae suae gratiam divisit lucem a tenebris, id est filios Dei et lucis: justos scilicet separans a peccatoribus tanquam a tenebris. Appellavit justos diem, peccatores vero noctem. Nam quod in lucis nomine justi appellantur; audi Paulum apostolum dicentem: Fuistis aliquando tenebrae, nunc autem lux in Domino (Ephes. V).

Deinde secunda die disposuit Deus coeli firmamentum, [Col. 0555B] id est sanctarum in Ecclesia Scripturarum solidamentum. Firmamentum enim in Ecclesia divina Scriptura intelligitur, quia coelum sicut liber plicabitur (Isa. XXXIV). Divisitque Deus super hoc firmamentum aquas, id est coelestes populos angelorum, qui firmamento Scripturarum non indigent, ut legentes verbum Dei sciant, quia faciem Dei cum summa dilectione semper vident; sed superposuit ipsum firmamentum legis suae super infirmitatem inferiorum populorum, ut ibi suspicientes cognoscant, qualiter inter carnalia et spiritualia, quasi inter superiores et inferiores aquas discernant. Post haec die tertia collegit in unum aquas inferiores salsas, hoc est homines infideles, [Col. 0555C] qui tentationum carnalium fluctibus quatiuntur. Divisitque ab eis aridam, id est populum fidelem, fontem aquae vivae, scilicet Christum sitientem. Deinde quarto die resplenduerunt solis et lunae ac stellarum luminaria firmamento coeli infixa, id est evangelistae et doctores Scripturae sanctae disputando cohaerentes, et lumen sapientiae hominibus inferioribus demonstrantes. Prodiit etiam simul et caetera micantium siderum turba, id est diversarum virtutum numerositas in Ecclesia, quae in hujus vitae obscuritate refulgentes tanquam in nocte, dividunt in hoc firmamento Scripturae sensibilia et intelligibilia, quasi inter lucem perfectorum et tenebras parvulorum, et sunt in virtutum signis et miraculorum. Sunt etiam in tempora et annos, quia [Col. 0555D] praedicatores propriis temporibus vivunt et transeunt, verbum autem Domini manet in aeternum. Quare autem primum germinavit terra, deinde facta sunt luminaria, nisi quia prius bona opera, deinde venit illuminatio lucis ad contemplandam speciem supernae virtutis? Inter haec die quinta facta sunt in aquis reptilia animarum vivarum, homines scilicet revocati in vitam per baptismi sacramentum. Facta sunt et volatilia, id est sanctae animae volantes ad superna. Post haec sexta die produxit terra animam vivam, quia adveniente Christo in carne, caro nostra ab operibus mortuis abstinet se. Virentia parturivit terra germina virtutum, scilicet secundum genus suum, id est vitam imitando sanctorum. Unde Apostolus ait: Imitatores mei estote (I Cor. XI). Unde [Col. 0556A] et secundum nostrum quippe genus vivimus, quando in bono opere sanctos viros quasi proximos nostros imitamur. Deinde produxit terra bestias, id est homines in potentia saeculari, sive ferocitate superbiae viventes. Similiter et pecora, videlicet fideles homines in simplicitate vitae manentes. Produxit etiam terra innoxios serpentes, non illos venenosos, qui se in hujus mundi cupiditatibus collocant, sed sanctos scilicet viros astutiae vivacitate bonum a malo discernentes, et in quantum fas est, reptantes, id est scrutantes terrena per quae intelligant sempiterna. Post haec fecit Deus hominem ad imaginem et similitudinem suam, id est carnem hominis ad imaginem corporis Jesu Christi Domini nostri, et animam ad similitudinem suae divinitatis. [Col. 0556B] Ideo fecit hunc hominem, perfectum scilicet virum qui non quemlibet sanctorum virorum imitando sed ipsam veritatem contemplabiliter intuendo operatur justitiam, ut ipsam intelligat et sequatur, ad cujus imaginem factus est veritatis. Iste etiam accepit potestatem piscium maris, et volatilium coeli, pecorumque, ferarum quoque et serpentium, quia spiritualis quisque effectus et Deo similis factus, secundum quod ait Apostolus: Judicat omnia, ipse autem a nemine judicatur (I Cor. II).

Formavit igitur Deus hominem de limo terrae, et inspiravit in faciem ejus spiraculum vitae, id est substantiam animae, in qua viveret; creavit, non de materia aliqua corporali vel spirituali, sed de nihilo. Plantaverat autem Dominus Deus paradisum [Col. 0556C] voluptatis a principio, in quo posuit hominem, quem formaverat. Qui paradisus etsi praesentis Ecclesiae vel futurae typum tenet, tamen locus est in Orientis partibus constitutus: cujus paradisi vocabulum est Graecum; ex Graeco enim in Latinum hortus intelligitur. Haebraice vero Eden dicitur, quod deliciae interpretantur: quae omnia simul juncta faciunt hortum deliciarum. Est enim paradisus omnium lignorum genere et pomiferarum arborum consitus, habens etiam et lignum vitae. Nunquam enim in hoc paradiso frigus, nunquam aestas, sed perpetua est amoenitas. De hujus paradisi medio fons egreditur, qui omnia ligna ejus irrigat, et sic in quatuor nascentia flumina dividitur. Tulit igitur Deus hominem, [Col. 0556D] et posuit eum in paradiso voluptatis, quem plantaverat a principio. Ideo homo extra paradisum fuit creatus, et post creationem in paradiso positus ut per hoc significaretur, quia non erat in eo longo tempore permansurus: Ut operaretur et custodiret illud, id est ut voluntatem Dei impleret, et ut praeceptum ejus custodiret. Post haec immisit Dominus soporem in Adam, et tulit unam de costis ejus et formavit eam in mulierem. Deus ideo non creavit simul virum et mulierem, sed prius virum, deinde mulierem de viro, ut per hoc imago Dei in homine appareret; quia, sicut Deus omnibus rebus est principium creationis, ita homo omnibus hominibus fieret principium generationis. Ideo etiam voluit Deus homines esse ex uno homine, ut dum omnes [Col. 0557A] se ab uno homine esse cognoscerent, semetipsos quasi unum amarent. Mulier idcirco de latere viri est formata, ut per hoc ostenderetur, quia in consortium dilectionis creabatur, ne forte si de capite fuisset facta, videretur esse domina: Si autem de pedibus viri formaretur; forsitan sicut ancilla servituti subjiceretur. Quia igitur mulier non est domina, nec ancilla, sed socia, recte nec de capite, nec de pedibus, sed de latere fuit formata, ut eam vir juxta se poneret, quam de suo latere sumptam esse cognosceret Ex causis quippe duabus de latere Adae dormientis extracta est costa, ex qua in adjutorium viri mulier est formata. Prima videlicet ut nullam sentiret poenam, secunda, ut in hoc opere divina laudaretur potentia, quae dormientis hominis [Col. 0557B] latus aperuit, nec eum tamen a quietis sopore excitavit, in quo etiam sacramentum Christi et Ecclesiae praefiguravit. Dixit autem Deus ad Adam: Ex omni ligno paradisi comede; de ligno autem scientiae boni et mali ne comedas.

Fratres charissimi, lignum scientiae boni et mali propriae voluptatis [(89) 1Kb] est arbitrium, quod est in medio nostri positum ad cognoscendum bonum vel malum. De quo ligno, id est de quo arbitrio, relicta Dei gratia, quicunque gustaverit, morte morietur, id est a societate electorum Dei peribit. Serpens autem ille callidus sapientior omnium bestiarum indicat historialiter diabolum, qui inde serpens dicitur, quia volubili astutia versatur. Sed quid est quod serpens, id est diabolus, per mulierem decepit, [Col. 0557C] et non per virum? Quia nos videlicet seducimur ad peccandum per carnalis infirmitatis delectationem, et non per spiritualis intelligentiae vigorem. Per diaboli quippe suggestionem intelligimus serpentem. Mulier vero sensus est carnalis. Ratio autem vigoris spiritualis est vir: unde quando occurrit nobis peccati suggestio, quasi serpens loquitur. Si caro delectatur consensu pravae illius suggestionis, jam quasi mulier consentit; sed si diaboli suggestio refrenatur, et a cogitatione expellitur, quasi sola mulier comedit illicitum lignum. Si vero ipsum peccatum, quod serpens, id est diabolus suggerit, caro delectando, id est mulier manducat, etsi mens hominis peccatum ipsum perpetrare [Col. 0557D] consenserit, jam quasi vir deceptus est. Jam mulier viro cibum dedit, cum mens rationalis ad peccandum delectationibus carnis consensum praebuit. Tunc quippe homo jure a vita beata separatur, et tanquam a paradiso expellitur. Peccatum quoque illi imputatur, etiamsi opere non perficiatur; quia [Col. 0558A] etsi non est in factis culpa, in consensu tamen rea tenetur conscientia. Dicatur ergo: Ex omni ligno paradisi comede, de ligno autem scientiae boni et mali ne comedas.

Igitur, dilectissimi, quod primo parenti nostro ne lignum scientiae boni et mali comedat praecipitur, ita et nobis ne illud tangamus, ne forte moriamur, jubetur. Lignum ergo scientiae boni et mali, sicut jam supra diximus, propriae voluntatis est arbitrium in medio nostri positum. Non ergo tangamus lignum vetitum, id est non velimus superbire de natura nostri arbitrii, quae posita est in medio nostri, ne postea decepti experiamur scientiam boni et mali. Non igitur commutemus scientiam bene operandi in transgressionem praecepti. [Col. 0558B] Comedamus itaque de omni ligno paradisi, quo significantur spiritales deliciae regni Dei. Nolite ergo, fratres et domini mei, diligere mundum, neque ea quae sunt in mundo; quia omne quod in mundo est, concupiscentia carnis est, et concupiscentia oculorum, et ambitio saeculi (Joan. II). [(90) 1Kb] Haec tria sunt quae a paradiso deliciarum Adam et Evam in hoc miserabile exsilium projecerunt, quia nisi dilectio Dei ab eis defecisset, serpentis male suadentis consilium nunquam diligere coepissent, imo nec credidissent. Concupiscentia ergo carnis ab eis impleta est, quando de ligno prohibito gustaverunt; et concupiscentia oculorum, quod sibi aperiri oculos concupierunt; et ambitio saeculi, quod se fieri posse quod Deus est crediderunt.

[Col. 0558C] Dignum est igitur, dilectissimi, et valde nobis necessarium, ut oculos mentis et corporis a terrenis delectationibus erigamus, et inquantum possumus, solerti studio mores nostros in melius corrigamus, et virtutes omnium bonorum acquirere festinemus, quatenus pietatem Dei et misericordiam in tempore opportuno consequi valeamus et de promissione illius ineffabiliter gaudeamus, atque ad paradisi delicias unde ejecti sumus, jejunando, vigilando, visibilia contemnando, peccata lacrymis abluendo, redire mereamur, ipso ducente, qui pro restauratione humani generis dignatus est passionem subire crucis, et de sepulcro tertia die resurgere a mortuis; quique, suis videntibus discipulis, [Col. 0558D] quadragesimo die coelum ascendit, et sedet in dextera Patris, Jesus Christus Dominus noster, cui est honor virtus et potestas cum eodem Patre, et Spiritu sancto per cuncta saeculorum saecula. Amen.



SERMO SEPTIMUS. IN SEPTUAGESIMA II.
[Col. 0559]

[Col. 0559A] In principio creavit Deus coelum et terram (Gen. I). [(91) 1Kb] His verbis Moyses Spiritu Dei afflatus in uno principio a Deo Creatore mundum factum refert, elidens errorem quorumdam plura sine principio fuisse principia opinantium. Plato namque tria initia aestimavit, Deum scilicet, exemplar, et materiam, et ipsa increata sine principio, et Deum quasi artificem, non Creatorem. Creator enim est, qui de nihilo aliqua facit. Creare igitur proprie est de nihilo aliquid facere. Facere vero, non modo de nihilo aliquid operari, sed etiam de materia. Unde et homo vel angelus dicitur aliquid facere, sed non creare; vocaturque factor sive artifex, non creator. Hoc enim nomen soli Deo proprie congruit, qui et de nihilo quaedam, et de aliquo aliqua facit. [Col. 0559B] Ipse est ergo Creator, et opifex, et factor, sed creationis nomen sibi proprie retinuit, alia vero etiam creaturis communicavit. In Scriptura tamen saepe creator accipitur tanquam factor, et creare sicut facere sine distinctione significationis. Verumtamen sciendum est haec tria, scilicet facere, creare, agere, et hujusmodi alia de Deo non posse dici secundum eamdem rationem, qua dicuntur creaturis; quippe cum dicimus eum aliquid facere, non aliquem in operando motum illi intelligimus inesse, vel aliquam in laborando passionem, sicut nobis solet accidere. Credamus igitur, omnium creaturarum coelestium, terrestrium, visibilium et invisibilium causam non esse, nisi bonitatem Creatoris qui [Col. 0559C] est vivus et verus; cujus tanta est bonitas, ut summe bonus, beatitudinis suae qua aeternaliter beatus est, alios velit esse participes, quam videri, et communicari posse, et minui omnino non posse. Et quia non valet ejus beatitudinis particeps existere aliquis, nisi per intelligentiam, quae quanto magis intelligitur, tanto plenius habetur; fecit Deus rationalem creaturam, quae summum bonum intelligeret, intelligendo amaret, amando possideret, et possidendo frueretur. Hoc modo itaque Deus rationalem distinxit creaturam, ut pars in sui puritate permaneret, nec corpori uniretur, scilicet angeli; pars vero corpori jungeretur, scilicet animae. Distincta ergo est rationalis creatura incorporea et corporea; sed incorporea angelus, corporea vero [Col. 0559D] homo vocatur, ex anima rationali et carne subsistens. Conditio itaque creaturae primam causam habuit Dei bonitatem. Quare ergo creatus est homo vel angelus? scilicet propter bonitatem Dei. Unde [Col. 0560A] beatus Augustinus in libro De doctrina Christiana: Quia bonus est Deus, nos sumus, et in quantum sumus, boni sumus. Ad quid etiam creata est rationalis creatura? Ad Deum scilicet laudandum, ad serviendum ei, et ad fruendum eo: in quibus proficit ipsa, non Deus. Deus enim perfectus est, et summa bonitate plenus, nec augeri potest nec minui. Quod ergo rationalis creatura facta est a Deo, referendum est ad Creatoris bonitatem et ad creaturae utilitatem. Utile nempe est creaturae servire Deo, et frui eo. Dicat itaque Moyses Spiritu sancto edoctus: In principio creavit Deus coelum et terram. Quis crederet Moysi, quod verum de praeterito diceret, si de futuro etiam aliquid veri non dixisset? De futuro quippe populo Israel prophetavit, dicens: [Col. 0560B] Prophetam vobis suscitabit Dominus Deus vester de fratribus vestris, tanquam meipsum audietis. Erit autem: Quicunque non audierit prophetam illum, exterminabitur de populo suo (Deut. XVIII). Cur ergo praeteritis futura permiscuit, nisi ut dum implerentur ea quae de futuro praediceret, ostenderet etiam, quod de praeterito vera dixisset? Procul dubio igitur credimus, illum vera de praeteritis prophetasse, quia jam cernimus ea quae de futuro praedixit, impleta esse, scilicet prophetam magnum, id est Christum de tribu Juda Deus Pater [(92) 1Kb] suscitasse, et per eum filiis Israel praedicasse, ejus praedicationi fidem attribuentes in filios adoptasse, incredulos vero tam in praesenti quam in futuro ab electorum [Col. 0560C] societate exterminasse. Dicat itaque Israelitici populi dux afflatus dono sancti Spiritus: In principio creavit Deus coelum et terram. »Omnia tempora, ut ait beatus Isidorus [(93) 1Kb] , praecedit divina aeternitas; nec in Deum praeteritum, futurumve aliquid creditur, sed omnia in eo praesentia dicuntur; quia aeternitate sua cuncta complectitur; alioquin mutabilis esset credendus, si ei successiones temporum ascriberentur. Si semper aliqua essent cum Deo tempora, non esset tempus, sed aeternitas; nec mutarentur tempora, sed starent. Nostrum est ergo habere praeteritum, praesens, et futurum, non Dei.« [(94) 1Kb] Quod autem simul creata fuerit spiritualis corporalisque creatura, Salomon ostendit, dicens: Qui vivit in aeternum, creavit omnia simul (Eccli. [Col. 0560D] XVIII), id est spiritualem et corporalem naturam. Non itaque prius tempore creati sunt angeli, quam illa corporalis materia quatuor elementorum, et tamen primo omnium creata est sapientia, id est [Col. 0561A] angeli, quia etsi non tempore, praecedit tamen dignitate. Augustinus etiam super Genesim ostendit, spiritualem et corporalem creaturam simul creatam esse, dicens: Per coelum et terram spiritualem et corporalem creaturam intelligimus, et haec creata in principio, scilicet temporis: vel, in principio, quia primo facta sunt. Antea enim nihil factum est; nec etiam tempus factum est ante spiritualem, scilicet angelicam naturam, et ante corporalem, id est materiam illam quatuor elementorum confusam. Illa enim cum tempore creata sunt, non ex tempore, vel in tempore; sicut nec tempus in tempore creatum est, quia nec fuit tempus priusquam coelum et terra esset.

Sciendum praeterea »duas esse in Creatore [(95) 1Kb] [Col. 0561B] res, quarum vicissitudo temporum non valet, angelis scilicet, propter quod immutabili inhaerent Creatori, sive materiae illi informi, priusquam ex ea omnia ista formarentur, quae temporaliter jam volvuntur. Tempus igitur non ad eas creaturas quae supra coelos sunt, sed ad eas quae sub coelo sunt pertinet. Non enim angelis accedunt tempora, vel succedunt, sed nobis qui sub coelo versamur in hoc infirmo mundo. Nulla ergo ante principium fuisse tempora, quia dum sit ipsum tempus creatura, in principio tamen mundi factum esse credendum est. Unde beatus Isidorus [(96) 1Kb] : Ideo principium dicitur, quod ex ipso coepit rerum universarum exordium. Nullum spatium corporaliter habent tempora, quia antea pene abscedunt quam veniant. Ideoque in [Col. 0561C] rebus nullus status temporum est, quia celeri creaturae motu mutantur. Igitur nec centum anni unum tempus est, nec unus annus unum tempus est, nec unus mensis unum tempus est, nec unus dies, nec una hora unum tempus est. Dum ergo haec omnia particulis accedunt suis, et decidunt, quomodo unum dicendum est, quod non simul est? Utrum sit praeteritum, futurumve tempus, sicut praesens? et si est, scire oportet ubi est. Sed adverte quia cuncta futura, praeterita, et praesentia in animo sunt potius requirenda; praeterita scilicet reminiscendo, praesentia intuendo, futura exspectando. Haec igitur in Deo ita non sunt, cui omnia simul adsunt, Mundus itaque ex rebus visibilibus, sed tamen investigabilibus constat; homo autem ex rerum [Col. 0561D] universitate compositus, alter in brevi quodammodo creatus est mundus. Ratio mundi in uno consideranda est homine. Nam, sicut per dimensiones aetatum ad finem homo vergit, ita et mundus per hoc quod distenditur tempore, deficit, quia unde homo atque mundus crescere videtur, inde uterque minuitur. Isidorus [(97) 1Kb] : Frustra dicitur per tanta tempora retro Deo vacanti, nova pro mundo faciendo orta fuisset cogitatio, quando in suo aeterno maneret consilio hujus mundi constructio, [Col. 0562A] nec tempus ante principium, sed aeternitas fuerit. Quidam etiam dicunt: Quid faciebat Deus antequam coelum et terra fieret? Cur nova voluntas in Deum, ut mundum conderet, exorta est? Sed nova voluntas in Deum exorta non est, quia etsi in re mundus non erat, in aeterna tamen ratione et consilio semper erat.«

Nunc diligenter est attendendum [(98) 1Kb] , ubi creata fuerit angelica natura. Testimoniis quarumdam auctoritatum evidenter monstratur, angelos ante casum fuisse in coelo, et inde corruisse quosdam per superbiam, alios vero, qui non peccaverunt, illic perstitisse. Unde in Evangelio Dominus dicit: Videbam Satanam sicut fulgur de coelo cadentem (Luc. X). Non appellatur in hoc loco coelum, firmamentum [Col. 0562B] quod secunda die factum est: sed coelum splendidum, quod dicitur empyreum, id est igneum a splendore scilicet, non a colore, quod statim angelis repletum est, quod est supra firmamentum; de quo Scriptura ait: In principio creavit Deus coelum et terram. Coelum, inquit Strabus, non visibile firmamentum hic appellat, sed empyreum, id est igneum, vel intellectuale, quod non ab ardore, sed a splendore dicitur, quod statim factum, repletum est angelis. Unde Dominus ad Job: Ubi eras, cum me laudarent astra matutina, et jubilarent omnes filii Dei? (Job XXXVIII.) Eosdem videlicet angelos astra matutina vocans, qui Deum sine fine collaudant. De quo etiam coelo Venerabilis Beda ita ait: »Hoc superius coelum, quod a volubilitate [Col. 0562C] mundi secretum vel remotum est, mox ut creatum est, sanctis angelis est repletum. Coelum enim in quo posita sunt luminaria, non in principio sed secunda die factum est.«

»Coelum vocatum est, ut ait beatus Isidorus [(99) 1Kb] , quod tanquam caelatum vas impressa stellarum habeat luminaria veluti signa: nam caelatum dicitur vas, quod signis eminentioribus refulget. Distinxit enim illud Deus claris luminaribus et implevit, sole scilicet et luna orbi fulgentibus, et astrorum micantium splendentibus signis adornavit. Dicitur etiam coelum a superiora celando; hoc autem Graece Uranus dicitur atotyapacea, id est a videndo, eo quod aer perspicuus sit et ad speculandum purior. Coelum autem in Scripturis sanctis [Col. 0562D] ideo firmamentum vocatur, quod sit cursu siderum, et ratis legibus fixisque firmatum. Interdum et coelum pro aere accipitur, ubi venti et nubes, procellae et turbines fiunt: Unde Lucretius: Coelum, quod dicitur aer. Dominus [(100) 1Kb] etiam in Evangelio volucres coeli appellat, cum manifestum sit aves in aere volare. Nos etiam in consuetudine hunc aerem coelum appellamus: nam cum de sereno vel nubilo quaerimus, aliquando dicimus: Qualis est aer? aliquando, quale est coelum?«

[Col. 0563A] [(1) 1Kb] Hinc solet quaeri, si in coelum empyreo fuerunt angeli statim ut facti sunt, quomodo ut legitur in Isaia, dicit Lucifer: Ascendam in coelum, et exaltabo solium meum, et ero similis Altissimo? (Isai. XIV.) Sed ibi vocat coelum Dei celsitudinem, cui se parificari volebat, ac si diceret: Ascendam in coelum, id est ad aequalitatem Dei. Unde Augustinus super Genesim: »Omnia, inquit, valde bona fecit Deus: naturam angelorum bonam fecit Deus, et quia injustum est ut ullo merito hoc in aliquo Deus damnet, quod creavit, non naturam sed voluntatem malam puniendam esse credendum est.« Iterum dicit: »Quod putatur diabolum nunquam in veritate stetisse, nunquam beatam vitam duxisse, sed ab initio cecidisse, non sic accipiendum est, ut [Col. 0563B] malus a bono Deo putetur creatus, qui ab initio non cecidisse diceretur: non enim caderet si talis, id est si malus factus esset. A quo enim caderet? Prius ergo bonus factus statim a veritate se avertit propria potestate delectatus, beataeque vitae dulcedinem non gustavit nec omnino fastidium, sed nolendo accipere amisit.« Ecce hic aperte declarat angelos bonos esse creatos, post creationem cecidisse, aliquam ibi morulam, licet brevissimam, inter creationem et casum fuisse.

[(2) 1Kb] Post haec videndum, utrum perfectos et beatos, an miseros et imperfectos creaverit Deus angelos? Ad quod dici potest, quia nec in miseria, nec in beatitudine creati sunt. Miseri enim ante peccatum esse non potuerunt, quia miseria ex [Col. 0563C] peccato est: nam si non fuisset peccatum, nulla esset miseria. Beati quoque nunquam fuerunt illi qui ceciderunt, quia sui eventus ignari fuerunt peccati scilicet et futuri supplicii. Augustinus: »Quomodo beati esse possent incerti suae damnationis vel salutis, quibus nec spes esset quod immutandi essent in melius, nec in dilectione Dei perseverandi? aut quomodo beati esse possunt, quibus est incerta sua beatitudo? nec peccaturis ergo futurum malum, nec permansuris futurum bonum revelavit Deus. Ideoque nec illi qui ceciderunt, unquam; nec illi qui perstiterunt, usque ad confirmationem beati fuerunt.« Quales ergo fuerunt angeli in creatione, jam ostensum est, boni scilicet et non [Col. 0563D] mali, justi, id est innocentes, et quodammodo perfecti, quia videlicet a Deo bene conditi, quodam vero alio modo imperfecti, quia necdum confirmati.

[(3) 1Kb] Tamen omnes angeli liberum habebant arbitrium, quod est libera potestas et habilitas rationalis voluntatis. Poterant enim voluntate eligere quodlibet, et ratione judicare, id est discernere in quibus constat liberum arbitrium. Nec creati sunt volentes averti vel converti, sed habiles ad volendum hoc vel illud. Post creationem vero spontanea voluntate alii elegerunt malum, alii vero bonum; et ita discernit Deus lucem a tenebris, sicut dicit Scriptura, [Col. 0564A] id est angelos bonos a malis, et lucem appellavit diem, et tenebras noctem; quia bonos angelos, apposita gratia sua, illuminavit, malos vero excaecavit: non quod eis gratia prius apposita subtraheretur, sed quia nunquam est eis apposita, ut converterentur, eorum culpis exigentibus. Aperte cadentium culpa in hoc deprehendi potest, quia licet sine gratia nequirent proficere, quam nondum acceperant; per id tamen quod eis collatum erat in creatione, poterant non cadere, id est stare; quia nihil erat quod ad casum eos compelleret, sed sua spontanea voluntate declinaverunt. Quod si non fecissent; quod datum est aliis, utique daretur et istis.

[(4) 1Kb] Praeterea scire oportet, quia, sicut de majoribus [Col. 0564B] et de minoribus quidam perstiterunt, ita de utroque gradu quidam corruerunt, inter quos unus fuit omnibus aliis cadentibus excellentioris naturae, sicut testimoniis auctorum monstratur. Ait enim beatus Job: Ipse est principium viarum Dei (Job XL). Et in Ezechiele legitur: Tu Cherubin signaculum similitudinis, plenus scientia, perfectus decore, in deliciis paradisi fuisti (Ezech. XXVIII). Quod Gregorius exponens ait: »Quanto in eo subtilior est natura, tanto magis in illo imago Dei similius insinuatur impressa.« Item in Ezechiele: Omnis lapis pretiosus operimentum tuum (ibid.), id est omnis angelus quasi operimentum ejus erat. Quia, ut ait Gregorius, in aliorum comparatione caeteris clarior fuit: unde et vocatus est Lucifer, Isaia testante. Quomodo, [Col. 0564C] inquit, cedidisti, Lucifer, qui mane oriebaris? etc. (Isa. XIV.) Qui non unus ordo, sed unus angelus accipiendus est. Qui, teste Isidoro, postquam creatus est, eminentiam naturae, et profunditatem suae scientiae perpendens, in suum Creatorem superbivit in tantum, quod ei aequari se voluit. De quo in Isaia legitur: In coelum ascendam, super astra Dei exaltabo solium meum, et ero similis Altissimi (ibid.). Similis quidem Deo esse voluit non per imitationem, sed per aequalitatem potentiae. Et tantae superbiae merito de coelo empyreo, in quo cum aliis creatus fuerat, dejectus est in istum caliginosum aerem cum omnibus suae pravitatis consortibus. Nam, ut Joannes ait in Apocalypsi: Draco de coelo cadens secum traxit tertiam partem stellarum [Col. 0564D] (Apoc. XII), quia Lucifer ille aliis major non solus cecidit, sed cum eo alii multi, qui ei in malitia consenserunt, eosque cadentes hujus caliginosi aeris habitaculum excepit, et hoc ad nostram probationem factum est, ut sit nobis causa exercitationis. Unde ait Apostolus: Colluctatio est nobis adversus principes et potestates mundi hujus, et adversus rectores tenebrarum harum, adversus spiritualia nequitiae in coelestibus (Ephes. VI); quia daemones qui sunt spirituales et nequam, in hoc turbulento aere nobis propinquo, qui coelum appellatur, habitant. Unde et diabolus princeps aeris dicitur. Non [Col. 0565A] enim est eis concessum habitare in coelo, quia clarus locus est et amoenus, nec in terra nobiscum, ne nos nimis infestarent, sed juxta apostoli Petri doctrinam in Epistola canonica traditam, in aere isto caliginoso, qui est eis quasi carcer usque ad tempus judicii deputatus (II Petr. II). Tunc enim detrudentur in barathrum inferni secundum illud: Ite, maledicti, in ignem aeternum, qui praeparatus est diabolo et angelis ejus (Matth. XXV).

Sciendum praeterea est, quia, sicut inter bonos angelos alii aliis praesunt, ita inter malos alii aliis praelati sunt, et alii aliis subjecti. Quandiu enim durat mundus, angeli angelis, et homines hominibus, daemones daemonibus praesunt, sed in futuro omnis evacuabitur praelatio, ut docet Apostolus [Col. 0565B] (I Cor. XV). Habet quoque secundum modum scientiae majoris, vel minoris, praelationes, alias majores, et alias minores. Quidam enim spiritus uni provinciae, alii uni homini, alii vero uni vitio praesunt. Unde dicitur spiritus superbiae, spiritus luxuriae et hujusmodi, quia de illo vitio maxime potest tentare homines a quo nominatur. Inde est etiam, quod nomine daemonis divitiae vocantur, scilicet, mammona. Est enim mammona nomen daemonis, quo nomine vocantur divitiae secundum Syriam linguam. Hoc autem non ideo est, quod diabolus in potestate habeat dare vel auferre divitias, cui velit, sed quia eis utitur ad tentationem hominum ac deceptionem. De Lucifero autem quidam opinantur, quod in inferno religatus sit, et ad nos tentandos [Col. 0565C] non habeat nunc accessum, sicut in Apocalypsi legitur: Cum consummati fuerint mille anni, solvetur Satanas de carcere suo et exiet, et seducet gentes (Apoc. XX): quod erit in novissimo tempore Antichristi, quando erit tanta tribulatio, ut etiam si fieri potest, moveantur electi (Matth. XXIV). Quem ibi religatum dicunt ab eo tempore quo tentavit Christum in deserto. vel in passione; et victus est ab eo. Ipsum putant primum hominem tentasse, et vicisse, et secundum, id est Christum, sed ab eo victum esse; et ideo in inferno religatum teneri. Daemones quoque, qui a sanctis juste et pudice viventibus vincuntur, potestas alios iterum tentandi videtur adimi. Unde Origenes: Puto, inquit, sane, quia sancti repugnantes adversus daemones, vitiorum [Col. 0565D] incentores, si dimicando eos vicerint, non ultra sit fas illi spiritui, qui ab aliquo sancto jam victus est, iterum impugnare alium hominem. Hoc autem quidam putant intelligendum de illo tanto vitio, in quo superatus est, ut si de superbia aliquem virum sanctum tentat, et vincitur, non liceat ei ulterius illum vel alium de superbia tentare.

[(5) 1Kb] Sciendum praeterea est, quod boni angeli post confirmationem ex natura non sicut ante peccare potuerunt: non quod eorum arbitrium debilitatum sit per gratiam, sed ita potius confirmatum, ut jam per illud non possit bonus angelus peccare; [Col. 0566A] quod utique non est ex ipso arbitrio, sed ex gratia Dei. Talis enim et angelus et homo creatus est, qui ad utrumque flecti poterat, sed postea boni angeli per gratiam ita sunt confirmati, ut peccare non possint; et mali ita vitio obscurati, ut bene vivere nequeant. Licet mali angeli per malitiam ita sint obstinati, vivaci tamen sensu penitus non sunt privati. »Nam, ut tradit Isidorus, triplici acumine scientiae vigent daemones, scilicet subtilitate naturae, partim experientia temporum, partim revelatione supernorum spirituum, quorum scientia etiam magicae artes exercentur, quibus tamen tam scientia quam potestas a Deo data est, vel ad fallendum fallaces, vel ad admonendum fideles, vel ad exercendam probandamque justorum patientiam.« Unde [Col. 0566B] beatus Augustinus: »Video, inquit, infirmae cogitationi, quid possit occurrere, cur scilicet ista miracula magicis artibus fiant. Nam et magi Pharaonis serpentes fecerunt, etiam et alia plura (Exod. VII). Sed illud est amplius admirandum quomodo magorum potentia, quae serpentes facere potuit, ubi ad muscas minutissimas, id est scinifes, ventum est, omnino defecit. Ibi certe magi defecerunt dicentes: Digitus Dei est hic (Exod. VIII). Nec sane illi mali angeli creatores dicendi sunt, quia per illos magi ranas et serpentes fecerunt, quia non eas ipsi creaverunt. Deus solus Creator est omnium visibilium, et invisibilium creaturarum. Cur ergo magi non potuerunt facere sciniphes, nisi quia major aderat dominatio prohibentis Dei per Spiritum sanctum. [Col. 0566C] Quod et magi confessi sunt dicentes: Digitus Dei est hic.« Dei scilicet manifesta virtus operatur haec miracula.

»Haec vanitas magicarum artium, ut ait beatus Isidorus [(6) 1Kb] , ex traditione angelorum malorum in toto terrarum orbe plurimis saeculis valuit per quamdam scientiam futurorum et infernorum, et evocationes eorum Inventa sunt etiam aruspicia, augurationes et ipsa quae dicuntur oracula, et nigromantia. Nec mirum de magorum praestigiis quorum in tantum prodiere maleficiorum artes, ut etiam Moysi simillimis resisterent signis, vertentes virgas in dracones, et aquas in sanguinem. Magorum primus Zoroastres rex Bactrianorum fuit, quem Ninus rex Assyriorum interfecit in praelio; de [Col. 0566D] quo Aristoteles scripsit, quod vigies centum millia versuum ab ipso condita indiciis voluminum ejus declarentur. Hanc artem multa post saecula Democritus ampliavit, quando et Hippocrates medicinae disciplina effloruit. Fertur et quaedam maga famosissima Circe, quae socios Ulyssis mutavit in bestias [(7) 1Kb] . Legitur et de sacrificio quod Arcades deo suo Licio immolabant, ex quo quicunque sumerent, in bestiarum formas convertebantur. Hinc apparet, non esse in toto dubium, quod nobilis ille poeta scribit de quadam femina, quae magicis artibus excellebat.


[Col. 0567A] Haec, inquit [(8) 1Kb] , se carminibus promittit solvere mentes,
Quas velit: ast [(9) 1Kb] aliis duras immittere curas:
Sistere aquam fluviis, et vertere sidera retro:
Nocturnosque [(10) 1Kb] ciet Manes. Mugire videbis
Sub pedibus terram, et descendere montibus ornos. (AENEID., lib. IV, 487.)

»Quid plura? si credere fas est, [(11) 2Kb] pythonissam, ut prophetae Samuelis animam de inferni abditis evocare, et vivorum praesentare conspectibus, si tamen animam prophetae fuisse credamus, et non aliquam phantasmaticam illusionem, Satanae fallacia factam. Prudentius quoque de Mercurio sic ait [(12) 1Kb] :

Traditur hinc [(13) 1Kb] exstinctas assumpto moderamine virgae
[Col. 0567B] In lucem revocasse animas . . . . . .
Ast alias [(14) 1Kb] damnasse neci.
»Et post paululum adjecit:

Murmure nam tenues magico excitare figuras,
Atque sepulcrales scite incantare favillas.
Vita itidem spoliare alios, ars noxia novit.«

In omnibus ergo supradictis, ars daemonum est ex quadam pestifera societate hominum, et malorum angelorum exorta. Unde cuncta vitanda sunt a Christianis, et omni penitus exsecratione repudianda atque damnanda.

»Angeli sancti, ut ait beatus Isidorus, [(15) 1Kb] corpora in quibus apparent hominibus de superiori aere sumunt, solidamque speciem ex coelesti elemento inducunt, per quam humanis obtutibus manifestius demonstrentur.« [(16) 1Kb] Bonis angelis, qui [Col. 0567C] perstiterunt, talia sunt conservata corpora, ut in eis possint facere bona, et non pati mala, quae tantae sunt tenuitatis, ut a mortalibus videri non valeant nisi supervestita aliqua grossiori forma, qua assumpta videntur, depositaque videri desinunt. Angelis vero malis mutata sunt in casu corpora in deteriorem qualitatem spissioris aeris. Sicut enim a loco digniori, id est coelo in inferiorem locum, id est in caliginosum aerem dejecti sunt; ita illa coelestia et tenuiora corpora, quae prius habuerunt, transformata sunt in deteriora et spissiora, in quibus possint pati tormenta. Boni ergo angeli de superiori aere corpora, Deo praeparante, assumunt ad impletionem ministerii, sibi a Deo injuncti, eademque [Col. 0568A] post completionem deponunt, in quibus apparuerunt hominibus atque locuti sunt.

Sciendum praeterea est quia aliquando angeli loquuntur hominibus ex persona Dei sine distinctione alicujus personae, aliquando vero ex persona Patris, et Filii, et Spiritus sancti. Nec dubitandum est Deum in corporalibus formis apparuisse hominibus, sicut Augustinus in secundo libro De Trinitate ostendit, conferens diversa Scripturarum testimonia, ex quibus Deum in corporeis figuris apparuisse probat; et aliquando ex persona Dei sine distinctione, aliquando sub distinctione sermonem eis esse factum.

Indubitanter ergo teneamus, quod Deus in specie essentiae suae nunquam mortalibus apparuit, sicut [Col. 0568B] famulo suo Moysi dicit: Non videbit me homo, et vivet (Exod. XXXIII). Et sicut in Evangelio Joannis dicitur: Deum, inquit, nemo vidit unquam (Joan. I). Non est enim quidquid visibile, quod sit mutabile. Ideo substantia sive essentia Dei quoniam nullo modo mutabilis est, nullo modo potest per seipsam esse visibilis. Proinde illa omnia, quae patribus, patriarchis scilicet et prophetis visa sunt, cum Deus illis praesentaretur, per creaturam factum esse manifestum est. Quamvis ergo nos lateat qualiter ea ministris angelis fecit Deus, per angelos tamen esse facta dicimus. Audeo igitur fiducialiter dicere, nec Deum Patrem, nec Verbum ejus, nec Spiritum sanctum ejus, qui est unus Deus, per id quod est, atque id ipsum est, nullo [Col. 0568C] modo esse mutabilem, ac per hoc multo minus visibilem.

Illud etiam consideratione dignum videtur, utrum daemones hominum substantialiter intrent corpora, eorumque animabus illabantur? An ideo intrare dicantur, quia malitiae suae effectum ibi exercent Dei permissione, opprimendo atque vexando eas, vel in peccatum pro voluntate sua trahendo. Quod in homines introeant, atque ab eis expulsi exeant, Evangelium aperte declarat, commemorans daemonia in quosdam ingressa, et per Christum dejecta. Utrum vero secundum substantiam ingrediantur, an propter mali effectum dicantur ingressa, non adeo perspicuum est. De hoc autem Gennadius [(17) 1Kb] [Col. 0569A] in Definitionibus ecclesiasticorum dogmatum, daemones, inquit, per energiam operationem non credimus substantialiter illabi animae, sed applicatione, et oppressione; uniri autem menti, illi soli possibile est, qui creavit, qui natura sua subsistens incorporeus capacibilis est suae facturae. Beda quoque super illum locum Actuum apostolorum, ubi Petrus ait Ananiae: Cur tentavit Satanas cor tuum? (Act. V): non dixit, cur intravit, sed cur tentavit.

Notandum quod mentes hominum juxta substantiam nihil implere possit nisi creatrix Trinitas. Implet vero Satanas cor alicujus, non quidem ingrediens in eum, vel in sensum ejus, neque introiens aditum cordis illius, siquidem haec potestas solius Dei est; sed callida et fraudulenta deceptione [Col. 0569B] animam in affectu malitiae trahens per cogitationes et incentiva vitiorum, quibus plenus est. Intravit ergo Satanas cor Ananiae, non intrando, sed malitiae suae vires [(18) 1Kb] inserendo. His auctoritatibus ostenditur quod daemones non substantialiter intrant corda hominum, sed per malitiae effectum, de quibus pelli dicuntur, cum nocere non sinuntur.

[(19) 1Kb] Post praedicta superest cognoscere de ordinibus angelorum, quid Scriptum dicat Dionysius tres ordines angelorum esse tradit, ternos in singulis ordinibus ponens. Sunt enim tres superiores, tres inferiores, et tres medii. Superiores, seraphin, cherubin, troni; medii, dominationes, principatus, potestates; inferiores, virtutes, archangeli, angeli. [Col. 0569C] Ordo angelorum dicitur multitudo coelestium spirituum. Seraphin dicuntur, qui prae aliis ardent charitate. Seraphin interpretatur ardens, sive succendens. Cherubin dicuntur, qui prae aliis scientia eminent; cherubin quippe interpretatur, plenitudo scientiae. Tronus dicitur sedes; troni autem vocantur, ut ait beatus Gregorius, qui tanta divinitatis gratia replentur, ut in eis Deus sedeat, et per eos judicia sua decernat. Dominationes vocantur, qui principatus et potestates transcendunt. Principatus dicuntur, qui sibi subjectis, quae sunt agenda, disponunt, eisque ad explenda divina mysteria principantur. Potestates nominantur hi, qui hoc caeteris potentius in suo ordine acceperunt, ut virtutes adversae eis subjectae eorum refrenentur potestate, ne homines tentare tantum valeant, quantum [Col. 0569D] desiderant. Virtutes vocantur illi per quos signa et miracula frequenter fiunt. Archangeli sunt, qui majora nuntiant; angeli qui minora.

Sed cum non sint nisi novem ordines, nec amplius fuissent, etiamsi illi qui ceciderunt perstitissent, moventur lectores quomodo Scriptura dicat [Col. 0570A] decimum ordinem compleri ex hominibus? Gregorius dicit homines assumendos in ordine angelorum, quorum alii assumuntur in ordine superiorum, qui scilicet magis ardent charitate, alii in ordine inferiorum, qui scilicet minus perfecti sunt. Ex quo apparet non esse de hominibus formandum decimum ordinem, tanquam novem sint ordines angelorum, et decimus hominum, sed homines pro qualitate meritorum statuendos in ordinibus angelorum. Quod ergo legitur, decimus ordo complendus ex hominibus, ex tali sensu dictum fore accipi potest, quia de hominibus restaurabitur, quod de angelis lapsum est, de quibus tot corruerunt, unde posset fieri decimus ordo. Propter quod Apostolus dicit, restaurari omnia in Christo, quae in [Col. 0570B] coelis, et quae in terris sunt (Coloss. I); quia per Christum redemptum est humanum genus, de quo fit reparatio ruinae angelicae. Tamen non minus salvaretur homo, quamvis angelus non cecidisset. Non juxta numerum eorum qui ceciderunt, sed illorum qui permenserunt, homines ad beatitudinem admittuntur. Unde Gregorius: [(20) 1Kb] »Superna illa civitas ex angelis atque hominibus constat, ad quam credimus tot humani generis ascendere, quot illic contingit angelos remansisse, sicut scriptum est: Statuit terminos populorum juxta numerum filiorum [(21) 1Kb] Dei (Deut. XXXII). Unde etiam ait B. Isidorus [(22) 1Kb] : Bonorum angelorum numerus, qui post ruinam angelorum malorum est diminutus ex numero electorum [Col. 0570C] hominum supplebitur, qui numerus soli Deo est cognitus.

Investigandum est etiam, [(23) 1Kb] utrum illi coelestes spiritus ad exteriora nuntianda mittantur? Isaias quoque ait: Volavit ad me unus de seraphin (Isa. VI): hic ordo superior est et excellentior; ideoque si de illo ordine mittentur, non est ambiguum quin etiam et de aliis mittantur. Unde Apostolus: Omnes sunt administratorii spiritus in ministerium missi (Hebr. I). His testimoniis asserunt quidam omnes angelos mitti; non tamen debet indignum videri si etiam superiores angeli mittantur, cum et ille qui Creator est omnium ad haec inferiora descenderit.

Sciendum praeterea est [(24) 1Kb] quod angeli boni deputati sunt ad custodiam hominum, ita ut quisque [Col. 0570D] electorum habeat angelum ad profectum sui atque custodiam specialiter delegatum. Unde in Evangelio Veritas, a pusillorum scandalo prohibens, ait: Angeli eorum semper vident faciem Patris (Matth. XVIII). Angelos dicit eorum esse, quibus ad custodiam deputati sunt. Super quem locum ait Hieronymus: »Magna dignitas animarum est, ut unaquaeque habeat [Col. 0571A] ab exordio nativitatis angelum ad sui custodiam delegatum.« Gregorius quoque dicit: »Quod quisque unum bonum angelum ad custodiam, et unum malum ad exercitium habeat deputatum.« Cum ergo omnes angeli boni nostrum bonum velint, communiterque saluti omnium fidelium studeant, ille tamen qui deputatus est alicui ad custodiam eum specialiter hortatur ad bonum, sicut legitur de angelo Tobiae (Tob. III), et de angelo Petri in Actibus apostolorum (Act. XII.) Similiter et mali angeli cum desiderent malum hominum; magis tamen hominem incitat ad malum, et ad nocendum fortius instat ille, qui ad exercitium ejus deputatus est. Haec de angelicae naturae conditione dicta sufficiant.

[Col. 0571B] Nunc superest de aliarum etiam rerum creatione, [(25) 1Kb] et praecipue de operum septem dierum distinctione aliqua in medium proferre. In principio, ait Scriptura, creavit Deus coelum, id est angelos, et terram, scilicet materiam quatuor elementorum adhuc confusam, et informem, quae a Graecis dicta est chaos, quam terram etiam abyssum vocat, dicens: Et tenebrae erant super faciem abyssi, quia confusa erat et commista. Terra etiam illa, id est informis materia dicta est aqua, super quam ferebatur Spiritus Domini, sicut superfertur fabricandis rebus volontas artificis. Augustinus: »Non enim tenebrae aliquid sunt, sed ipsa lucis absentia. Sicut silentium non aliqua res est, sed ubi sonus non est, silentium dicitur; et nuditas non aliqua res est, [Col. 0571C] sed in corpore ubi tegumentum non est, nuditas dicitur; sicut et inanitas non est aliquid, sed inanis dicitur esse locus, ubi non est corpus, et, inanitas absentia corporis.« Attende igitur, lector, quod hic Augustinus tenebras dicit non esse aliquid, cum alibi tenebrae inter creata, quae Dominum benedicunt, nominentur, ubi dicitur: Benedicite, lux et tenebrae, Domino (Dan. III). Ideo ergo dicit tenebras tunc fuisse super faciem abyssi, quia deerat lux quae si esset, superesset, et superfunderetur; sed nondum lucis gratia opus suum Deus venustaverat, quae post in primo die formata est, dicente Domino: Fiat lux, et facta est lux: et sic divisit Deus lucem a tenebris appellavitque lucem diem, et tenebras noctem (Gen. I.)

[Col. 0571D] Sed si quaeritur qualis lux illa fuerit, [(26) 1Kb] corporalis scilicet an spiritualis? Id respondemus, quod a sanctis Patribus traditum legimus. Dicit enim Augustinus, quod lux illa corporalis, vel spiritualis potest intelligi. Si Spiritualis accipitur, angelica natura intelligitur, quae prius, informis fuit, sed postea formata est, cum ad Creatorem conversa ei charitate adhaesit. Cujus etiam formatio ostenditur, cum dicitur: Fiat lux, et facta est lux. Haec ergo angelica natura prius tenebrae, et postea lux fuit; quia prius habuit informitatem et imperfectionem, deinde formationem; et ita divisit Deus lucem [Col. 0572A] a tenebris. [(27) 1Kb] Unde beatus Isidorus noster patronus: [(28) 1Kb] »Non ob hoc substantiam habere credendae sunt tenebrae, quia dicit Dominus per prophetam: Ego Dominus formans et creans tenebras (Isa. XLV); sed quia angelica natura, quae non est praevaricata, lux dicitur; illa autem quae praevaricata est, tenebrarum nomine nuncupatur. Unde et in principio lux a tenebris dividitur. Sed quia et hos et illos creavit, inde formans lucem et creans tenebras, verumtamen bonos angelos non tantum creans, sed et formans; malos vero creans tantum, et non formans. Hoc et de hominibus bonis malisque accipiendum est. Si vero corporalis fuit lux illa, quod utique probabile est, corpus lucidum fuisse intelligitur velut lucida nubes, quod non de nihilo, [Col. 0572B] sed de praejacenti materia formaliter factum est, ut lux esset, et vim lucendi haberet, cum qua dies primus exortus est, quia ante lucem nec dies fuit nec nox. Lux ergo illa vicem et locum solis tenebat, quae in ortu sui circumagitata noctem diemque discernebat. Ibi itaque primo lucem apparuisse verisimile est, ubi sol quotidiano cursu circumvectus apparet, ut eodem tramite lux circumcurrens, ac primo ad occasum descendens, vesperam faceret, deinde revocata ad ortum, auroram, id est mane illustraret; et ita divisit Deus lucem a tenebris, et appellavit lucem diem, et tenebras noctem.

Factum est ergo vespere prius et postea mane, et ita fuit dies unus expletus viginti quatuor horarum, [Col. 0572C] dies scilicet naturalis, qui habuit vesperam, sed non mane. Mane enim dicitur finis praecedentis, et initium sequentis diei, quod aurora, quae nec plenam lucem, nec omnino tenebras habet Mane ergo primus dies non habuit, quia nec dies praecesserat qui sequentis diei initio terminaretur, et eo praecipue quia, luce apparente, mox super terram plenus atque praeclarus dies exstitit, qui non ab aurora, sed a plena luce inchoavit, et mane sequentis diei consummatus est. Unde Beda super Genesim: »Decebat, ut dies a luce inciperet, et in mane sequentis diei tenderet, ut opera Dei a luce inchoasse, et in luce completa esse significaretur. Reliqui autem dies mane habuerunt et vesperam, quorum quisque a suo mane incipiens usque ad alterius [Col. 0572D] diei mane tendebatur.« Hic est naturalis ordo distinctionis dierum, ut distinguatur atque computetur dies a mane usque ad mane. Postea vero in mysterio factum est ut dies computetur a vespera in vesperam, et adjungatur dies praecedenti nocti in computatione. Forte dicit aliquis: Cur factus est sol, si lux illa sufficiebat diei? Ad quod dici potest: Quia, facto sole, diei lux aucta est. Ampliori enim multo luce dies radiavit postea, quam ante

Praeterea investigandum est quomodo accipiendum sit quod ait Scriptura: Dixit Deus: utrum temporaliter, vel sono vocis illud dixerit, vel alio [Col. 0573A] modo? Augustinus super Genesim tradit, nec sono vocis, nec temporaliter, Deum fuisse locutum; quia si temporaliter, et mutabiliter; et si corporaliter dicatur sonuisse vox Dei, nec lingua erat qua loqueretur, nec erat quem oporteret audire et intelligere. Unde Hispaniarum doctor Isidorus [(29) 1Kb] : Non quemadmodum nos transitorie dicimus, fiat aliquid, sic dixit Deus, fiat coelum in principio. Illud enim sempiterne in verbo unico dictum est. Si transitorie dictum est a Deo, fiat, erat utique creatura aliqua, unde jam talis fieret vox. Sed quia antequam diceret, fiat, nulla exstitit creatura, ipsum fiat, quod dictum est in aeternitate Verbi, non in vocis sono enuntiatum est. Bene ergo vox Dei ad naturam Verbi, per quod omnia facta sunt, refertur. [Col. 0573B] Dixit ergo Deus: Fiat lux, etc., non temporaliter, non sono vocis, sed in Verbo sibi coaeterno, id est Verbum genuit ante omnia tempora in quo erat, et disposuit ab aeterno, ut fieret in tempore, et in eo factum est. Factum est ergo vespere et mane dies unus. Unde beatus Isidorus [(30) 1Kb] : »Dies prior factus angeli sunt, qui propter unitatem insinuandam, non dies primus, sed dies dictus est unus, et idcirco ipse repetitur semper in exsecutione creaturae. Qui dies, hoc est natura angelorum, quando creaturam ipsam contemplabatur, quodammodo vesperascebat; non autem permanendo in ejus contuitu, sed laudem ejus ad Deum referens; eamque melius in divinam rationem conspiciens, continuo mane fiebat. Si vero permaneret neglecto Creatore, in creaturae [Col. 0573C] aspectu, jam non vespera, sed nox utique fieret.« Dum se creatura melius in Deum, quam in seipsam noverit, ipsa sui cognitio, quae major in Deo est, dies et lux dicitur. Cognitio vero sua in seipsam ad compensationem illius, quae in Deo est, quia longe inferior est, vespera nominatur. Ideoque post vesperam mane fiebat; quia, dum suam in se cognitionem sibi satisfacere non agnosceret, ut se plenius nosse potuisset, ad Deum sese referebat creatura, in quo se diem agnoscendo melius fieret.

De opere secundi diei, quo factum est firmamentum [(31) 1Kb] : Dixit quoque Deus: Fiat firmamentum in medio aquarum, et dividat aquas ab aquis. Divisitque aquas, quae erant sub firmamento ab his, quae [Col. 0573D] erant super firmamentum. Sciendum est, sicut ait Venerabilis Beda super Genesim, quod illius coeli hic describitur creatio, in quo fixa sunt sidera, qui suppositae sunt aquae in aere et in terra, et superpositae sunt aliae de quibus dicitur: Qui tegis aquis superiora ejus (Psal. CIII). In medio ergo aquarum firmamentum est, coelum videlicet sidereum, de aquis factum esse, credi potest. Crystallinus enim lapis cui magna firmitas et perspicuitas est, de aquis factus est. Sed si aliquem movet, quomodo aquae [Col. 0574A] natura fluidae, et in ima labilis super coelum possit consistere? de Deo scriptum esse memini: Qui ligat aquas in nubibus suis (Job XXVI). Qui enim infra coelum ligat aquas ad tempus vaporibus nubium retentas, potest etiam super coeli sphaeram non vaporali tenuitate, sed glaciali soliditate aquas suspendere, ne labantur. Quales autem et ad quid conditae sint? ipse novit, qui condidit.

Quaeritur autem [(32) 1Kb] , si stet, an moveatur coelum? Si movetur inquiunt, quomodo est firmamentum? Si vero stat, quomodo in eo fixa sidera circumeunt? Sed firmamentum potest dici non propter stationem, sed propter firmitatem, vel terminum aquarum intransgressibilem. Si autem stat, nihil impedit moveri et circumire sidera. Unde Isidorus doctor [Col. 0574B] eximius [(33) 1Kb] ait [(34) 1Kb] : »Aethera [(35) 1Kb] locus est, in quo sidera sunt; et significat eum ignem, qui a toto mundo in altum separatus est. Sane aether est ipsum elementum; aethera vero splendor aetheris, et est sermo Graecus. Sphaera coeli dicta, eo quod species ejus in rotundum formata est. Sed et quidquid tale est, a volubilitate sphaera a Graecis dicitur, sicut et pilae quibus ludunt infantes. Nam philosophi dicunt, coelum in sphaerae figura undique esse convexum, omnibus partibus aequale, concludens terram in media mundi mole libratam. Hoc moveri dicunt, et cum motu ejus sidera in eo fixa ab oriente usque ad occidentem circumire, septentrionibus breviores gyros peragentibus. Axis est septentrionis linea recta, quae per mediam pilam [Col. 0574C] sphaerae tendit; et dicta axis, eo quod in ea sphaera ut rota volvitur, vel quia ibi plaustrum est. Cardines extremae partes sunt axis; et dicti cardines, eo quod per eos vertitur coelum. Poli sunt circuli qui currunt per axem. Horum alter est septentrionalis, qui nunquam occidit, appellaturque boreas, alter vero australis, qui nunquam videtur, et austronotius dicitur. Poli dicti, quod sint axium cycli ex usu plaustrorum a poliendo scilicet nominati, sed polus boreas semper videtur, austronotius nunquam, quia dextra coeli altiora sunt pressa austri. Convexa extrema coeli sunt a curvitate dicta: nam convexum curvum est et inclinatum, et in modum circumflexum. Lacteus circulus via est, quae in [Col. 0574D] sphaera videtur a candore dicta, quia alba est, quam aliqui dicunt, viam esse quam circuit sol, et ex splendoris ipsius transitu ita lucere.

» [(36) 1Kb] Habitatio ista coeli circulorum distincta zonis quasdam partes temperie sua incolere permisit, quasdam vero negavit enormitate frigoris, aut caloris. Zonae autem ipse quinque sunt, quae ideo zonae dicuntur vel circuli, quia in circumductione sphaerae existant. Quorum primus circulus ideo arcticos appellatur, eo quod intra eum arctorum [Col. 0575A] signa inclusa perspiciuntur, quae a nostris in ursarum specie ficta septentriones appellantur. Secundus circulus ex eo terinos tropicos dicitur, quia in eo circulo sol aquilonis finibus aestatem faciens ultra eum circulum non transit, sed statim revertitur; et inde tropicos appellatur. Tertius circulus hiemerinas, qui a Latinis ideo aequinoctialis appellatur, eo quod sol cum ad eum orbem pervenerit, aequinoctium facit. Hiemerinos enim Latine dies dicitur atque nox, quo circulo dimidia sphaerae pars constituta perspicitur. Quartus circulus antarcticos vocatur, eo quod contrarius sit circulo, quem arcticon nominamus. Quintus circulus cimeronostropicos, qui a Latinis hiemalis sive brumalis appellatur, ideo scilicet quia sol cum ad eum circulum [Col. 0575B] pervenerit, hiemem his qui ad aquilonem sunt, facit, aestatem vero his qui austri partibus commorantur.«

His de sphaera coeli ac de quinque zonis a beato Isidoro breviter dictis, necesse est ut iterum de tertii diei opere ad utilitatem legentium sicut a sanctis Patribus exposita sunt, aliqua dicamus: Dixit quoque Deus: Congregentur aquae, quae sub coelo sunt in locum unum, et appareat arida [(37) 1Kb] . Tertii diei opus est congregatio aquarum. Congregatae sunt ergo aquae, quae sub coelo sunt in unam matricem, ut lux, quae praeterito biduo aquas clara luce lustraverat in puro aere clarior fulgeret, et appareret terra, quae latebat; et quae aquis humosa erat, fieret arida, et germinibus apta.

[Col. 0575C] De opere quarti diei, quando facta sunt luminaria, iterum subjungamus aliqua. Dixit etiam Deus: Fiant luminaria in firmamento coeli, et dividant diem ac noctem. Quia igitur coelum caeteris elementis specie praestat, priusque aliis factum est, ideo ante alia ornatur sole, et luna, et stellis in quarto die. Quae ideo facta, ut per ea illustraretur inferior pars, scilicet terra, ne esset habitantibus tenebrosa. Infirmitati ergo hominum provisum est, ut, circumeunte sole, potirentur homines diei noctisque vicissitudine propter dormiendi vigilandique necessitatem. Ideo etiam, ne nox indecora reremaneret, sed luna ac sideribus consolarentur homines, quibus in nocte operandi vel ambulandi [Col. 0575D] necessitas incumberet, et quia quaedam animalia sunt, quae lucem ferre non possunt. Quod vero subditur: Et sint in signa et tempora, et dies, et annos, quomodo accipiendum sit quaeri solet. Ad quod dicendum, quia tempora quae fiunt per sidera, non spatia horarum, sed vicissitudinem aeriae qualitatis debemus accipere; quia talia nobis signa fiunt, sicut fiunt dies et anni, quos usitate novimus. Fiunt enim signa serenitatis vel tempestatis, et tempora, et per ea distinguimus quatuor tempora anni, scilicet ver, aestatem, autumnum et hiemem. [(38) 1Kb] De [Col. 0576A] opere quinti diei quando creavit Deus ex aquis volatilia, et natatilia: Dixitque Deus: Producant aquae reptile animae viventis, et volatile super terram, etc. Opus quinti diei est formatio piscium et avium, quibus duo elementa ornantur, et de eadem materia, id est de aquis pisces et aves creavit, volatilia levans in aerea, natatilia vero remittens gurgiti.

De opere sexti diei, quando creata sunt animalia, et reptilia terrae. Dixit etiam Deus: Producat terra animam viventem, jumenta et reptilia, et bestias secundum species suas. Sexti diei opus describitur, cum terra suis animalibus ornari dicitur. Solet quaeri de venenosis et perniciosis animantibus, utrum post peccatum hominis ad vindictam creata sint? an potius [Col. 0576B] creata innoxia, peccatoribus nocere coeperint? Sane dici potest, quod creata nihil homini nocuissent, si non peccasset. Puniendorum namque vitiorum, vel probandae vel etiam perficiendae virtutis causa nocere coeperunt. Fuerunt ergo creata innoxia, sed propter peccatum facta sunt noxia. Unde beatus Isidorus [(39) 1Kb] : Malum [(40) 1Kb] a diabolo non est creatum, sed inventum; et ideo nihil est malum, quia sine Deo factum est nihil. Deus autem malum non fecit (Sap. I). Non alicubi aut aliquando erat malum, unde fieret diabolus malus; sed quia vitium est, dum esset bonus angelus, superbiendo effectus est malus, et ideo recte dicitur ab eo inventum malum. Nullam esse naturam mali [(41) 1Kb] ; quia natura omnis aut incommutabilis, ut Deus est, aut commutabilis, [Col. 0576C] ut creatura est. Malum vero ideo nulla natura est, quia accedendo in bonam naturam, efficit eam vitiosam. Quod dum discedit, natura manet, et malum quod inerat nusquam est. Ex eo quod vitium nocet naturae, agnoscitur vitium naturam non esse, quia nihil quod naturale est, nocet. Dum natura bona damnatur propter voluntatem malam, ipsa mala voluntas testis est naturae bonae, quae in tanto testatur eam esse bonam, ut illam Deus pro malo non relinquat inultam. Creditur ab haereticis mentem a Deo, vitium a diabolo fuisse creatum. Ideo et ab ipsis duae naturae, bona scilicet et mala, putantur. Sed vitium natura non est. Et dum vere a diabolo sit, non tamen creatum est. Quam ob causam [Col. 0576D] permiserit Deus mali oboriri statum, nisi ut ex contrariis malis bonum naturae decoret. Iste modus etiam in verbis esse comperitur, qui modus antitheton nominatur, quod Latine oppositum vel contrapositum dicitur, et fit pulchra elocutio, quando mox contraria pro prosperis proferuntur. Ita et in rebus permistum est malum, ut naturae bonum ad comparationem excelleret mali. Fecit Deus omnia valde bona. Nihil ergo natura malum, quando et ipsa quae in creaturis videntur esse poenalia, si bene utantur, et bona et prospera sunt: si male, noceant. [Col. 0577A] Ita ergo pensanda est creatura ex nostro usu non bona, nam ex sua natura valde bona. Si radas supercilium hominis, parvam rem demes, sed totius corporis ingeris foeditatem. Ita et in universitate creaturae si extremum vermiculum natura malum dixeris, universae creaturae injuriam facis. Cuncta mala per peccatum primi hominis pro poena sunt translata in universum genus humanum. Proinde quaecunque videntur mala, partim in nobis saeviunt origine, partim culpa. Mala dicunt multa in creaturis perversi, ut ignem, quia urit, ut ferrum quia occidit, ut feram quia mordet. Sed commoda ipsorum non intendens homo accusat in illis, quod sibi potius debet imputare, cujus pro peccato ista effecta sunt noxia, quae illi homini ex parte fuerant [Col. 0577B] ante peccatum subjecta. Nostro igitur vitio, non sua natura nobis mala sunt ea quae nobis nocent. Nam lux dum sit bona, infirmis tamen oculis noxia est, et tunc oculorum vitium, non lucis est; sic et caetera. Cum creaturarum stimulis, et elementorum adversitatibus homo verberatur, peccati hoc exigit poena, ut Deo superbiens homo, ea quae infra ipsum sunt, patiatur adversa. Unde et in Sapientia legitur: Pugnabit pro Deo orbis terrarum contra insensatos (Sap. V). Merito ergo peccatorum hoc actum est ut naturaliter prospera mutentur homini in adversa. Unde et Salomon: Creatura exardescit in tormentum adversus injustos; et lenior est ad benefaciendum his, qui in Deum confidunt (Sap. XVI). Itaque [Col. 0577C] non erit caro subjecta animae, nec vitia rationi, si animus non est subditus Conditori. Tunc autem recte subjiciuntur nobis omnia quae sub nos sunt, si nos subjicimur ei, a quo nobis illa subjecta sunt. Nam et quae videntur esse subjecta ei, qui Deo subjectus non est, ille potius subjicitur eis, quia suam voluntatem subjugat amori earum, quae sibi subjecta existimat. Ut ergo supra dictum est, animalia creata sunt innoxia, sed per peccatum facta sunt noxia.«

Sequitur: Complevit Deus die septimo opus suum, et requievit ab universo opere suo quod patrarat [(42) 1Kb] . Requievisse Deus dicitur die septimo, non quasi operando lassus, sed ab universo opere requievit; quia videlicet novam creaturam facere cessavit. [Col. 0577D] Requiescere enim cessare dicitur. Unde legitur in Apocalypsi: Animalia requiem non habebant, Sanctus, Sanctus, Sanctus, dicentia (Apoc. IV), id est dicere non cessabant. Requievisse ergo dicitur, quia cessavit a faciendis generibus creaturarum. Usque nunc tamen, ut Veritas in Evangelio ait, operatur Pater cum Filio (Joan. V); sed administrationem eorumdem generum, quae tunc instituta sunt. Creatoris enim virtus causa subsistendi est omni creaturae. Quod ergo dicitur: Pater meus usque modo operatur, et ego illud operor, universae creaturae administrationem ostendit. Septimo igitur die nihil novum creasse dicitur Deus, nisi forte dicatur [Col. 0578A] die septimo complevisse opus, quia ipsum benedixit, et sanctificavit, sicut ait Scriptura: Benedixit Deus diei septimo, et sanctificavit illum (Gen. I). Opus enim est benedictio et sanctificatio. Nam et Salomon aliquid operis fecit, cum templum dedicavit. Illum ergo diem sanctificasse, et benedixisse dicitur, quia mystica prae caeteris benedictione, et sanctificatione eum donavit. Unde in lege dicitur? Memento ut sanctifices diem Sabbati (Exod. XX).

Sequitur: Vidit Deus cuncta quae fecerat, et erant valde bona. Omnia quidem naturaliter bona erant, nihilque in sua natura vitii habentia. Et sunt bona, quae condidit Deus etiam singula. Simul vero universa, valde bona, quia ex omnibus consistit universitatis [Col. 0578B] admirabilis pulchritudo, in qua etiam illud quod malum dicitur, bene ordinatum, et loco suo positum, eminentius commendat bona sua, ut magis placeant, et laudabiliora sint. Unde B. Isidorus [(43) 1Kb] : »Non septies a Deo visa, septiesque laudata est creatura, quae antequam fieret, perfecte ab illo est visa, sed dum nos singula videntes laudamus, tanquam ipse videat, et laudet per nos; sicut est illud: Non estis vos qui loquimini, sed Spiritus Patris vestri (Matth. X). Proinde sicut ipse per nos loquitur; ita videt, et laudat per nos, sed per se perenniter ac sempiterne videt, per nos vero temporaliter. Attende universaliter creaturam in principio valde bonam vocari, singulariter vero [Col. 0578C] bonam tantum; quia et membra corporis, cum sint bona singula, majus tamen bonum faciunt, dum singula omnia valde bonum corpus efficiunt.

Sequitur de hominis creatione [(44) 1Kb] . Ubi haec consideranda videntur, quare videlicet creatus sit, et qualiter institutus, et qualis, et quomodo factus; deinde qualiter sit lapsus, postremo qualiter et per quem sit reparatus.

Dixit quoque Deus: Faciamus hominem ad imaginem et similitudinem nostram. In eo quod faciamus dicitur, una operatio trium personarum ostenditur. In hoc vero quod dicit, ad imaginem et similitudinem nostram, una et aequalis substantia trium personarum monstratur. Ex persona enim Patris hoc dicitur ad Filium et ad Spiritum sanctum. Non [Col. 0578D] hoc dixit angelis, ut quidam putant, quia Dei et angelorum non est una, et eadem imago, vel similitudo. Imago autem et similitudo in hoc loco vel increata intelligitur Trinitatis essentia, ad quam factus est homo; vel creata, in qua factus est homo, et ipsa homini concreata. Unde Apostolus: Vir quidem est imago et gloria Dei (I Cor. XI). Et B. Isidorus [(45) 1Kb] : »Universae creaturae homo magna quaedam portio est. Tantoque gradu est caeteris excellentior, quanto imagini divinae vicinior. Quantum caeteris creaturis praeest homo dignitate virtutis, ex ipsa reverentia discitur creationis, dum omnia, dixit Deus, fiant, et facta sunt. Creare vero [Col. 0579A] hominem, cum quadam aeterni consilii deliberatione voluerit esse, dicens: Faciamus hominem ad imaginem et similitudinem nostram. Quia enim boni sumus naturaliter conditi, culpae quodammodo merito contra naturam mali sumus effecti. Sicut praescivit Deus hominem peccaturum, ita et praescivit qualiter illum per suam gratiam repararet, qui suo arbitrio deperire potuisset. Originaliter Adam et Eva simul creati sunt, specialiter vero postea mulier de latere viri formata est. Pariter vero conditi sunt utique rationis ordine, non pariter temporis unitate. Vir ad imaginem Dei factus est, mulier vero ad imaginem viri formata est, unde et illi lege naturae subjecta est. Mulier ob adjutorium viri creata est; vir autem propter semetipsum factus [Col. 0579B] est.«

Factus est ergo homo ad imaginem et similitudinem Dei secundum mentem, qua irrationabilibus antecellit animalibus; sed ad imaginem, propter memoriam, intelligentiam et dilectionem; ad similitudinem vero secundum innocentiam et justitiam, quae in mente rationali naturaliter sunt. Vel imago consideratur in cognitione veritatis, similitudo autem in amore virtutis. Vel imago in aliis virtutibus, similitudo vero in essentia, quia immortalis et indivisibilis est. Unde Augustinus: »Anima facta est similis Deo, quia immortalem et indissolubilem fecit eam Deus. Imago igitur pertinet ad formam, similitudo ad naturam. Factus est ergo homo secundum [Col. 0579C] animam ad imaginem et similitudinem non Patris, vel Filii, vel etiam Spiritus sancti, sed totius Trinitatis. Ita etiam secundum animam dicitur homo esse imago Dei, quia imago Dei est in eo; sicut imago dicitur tabula et pictura, sed propter picturam quae in ea est, simul et tabula imago appellatur. Homo ergo ad imaginem Dei est factus, filius autem imago, non ad imaginem, quia natus, non creatus; aequalis, et in nullo dissimilis. Homo creatus est a Deo, non genitus, non parilitate aequalis, sed quadam similitudine accedens.«

De animae origine plura quaeri solent [(46) 1Kb] , scilicet unde creata fuerit, et quam gratiam in creatione habuerit. Sicut hominis formatio secundum corpus describitur, cum dicitur: Formavit Deus [Col. 0579D] hominem de limo terrae; ita ejusdem secundum animam factura describitur, cum subditur: Et inspiravit in faciem ejus spiraculum vitae. Corpus enim formavit Deus de limo terrae cui animam inspiravit, non quod faucibus sufflaverit, vel manibus corpus formaverit. Deus vero spiritus est, nec lineamentis membrorum compositus. Non ergo carnaliter putemus, Deum corporeis manibus formasse corpus, et faucibus inspirasse hominem, sed potius de limo terrae secundum corpus hominem formavit jubendo, volendo, id est voluit et verbo suo jussit, ut ita fieret. Et inspiravit in faciem ejus spiraculum vitae, et factus est homo in animam, id est substantiam animae, [Col. 0580A] in qua viveret, creavit non de aliqua corporali materia, vel spirituali, sed de nihilo. Unde B. Isidorus [(47) 1Kb] : »Animam non esse partem divinae substantiae, vel naturae, nec esse priusquam corpori misceatur, sed tunc eam creari, quando et corpus creatur, cui admisci videtur. Philosophorum sententiae dicunt, esse animam priusquam nascatur in corpore, quod verum esse, nullis approbatur indiciis. Nam utrum antea fuissemus, nec ipsi novimus, nec quis hominum ducat, habemus. Non est ergo quaerendum, quod quaerendo magis est irridendum. Gentiles et haeretici de anima disputare conantur; sed quomodo de illa aliquid recte sentire possunt, qui auctorem ad cujus imaginem facta est, non noverunt et ideo multa errore digna dixerunt?

[Col. 0580B] Putaverunt etiam quidam haeretici, Deum de substantia sua animam creasse, verbis Scripturae pertinaciter inhaerentes, quibus dicitur: Inspiravit in faciem ejus spiraculum vitae. Cum enim spirat homo, inquiunt, flatum de se emittit. Sic igitur cum Deum spirasse dicitur spiraculum in faciem, ex se spiritum hominis emisisse intelligitur, id est de substantia sua. Sed qui hoc dicunt, non capiunt tropica, id est figurali locutione dictum esse, inspiravit, id est flatum hominis, scilicet animam fecit. Flare enim est flatum facere. Non sunt ergo audiendi qui putant animam esse partem Dei. Si enim hoc esset, nec a se, nec ab alio decipi posset, nec ad malum faciendum, vel patiendum compelli, nec in melius, [Col. 0580C] nec in deterius mutari.

Sed quaeri solet, utrum in corpore, an extra corpus animae creentur? Quidam dicunt, animam hominis in corpore creari, ita verba illa exponentes: Inspiravit in faciem ejus spiraculum vitae, id est animam in corpore creavit, quae totum corpus animaret. Faciem enim specialiter expressit, quia haec pars sensibus ornata est, ad intuenda superiora. Certissime igitur sciendum est quod in corpore creentur animae: creando enim eas infundit Deus, et infundendo creat.

Notandum praeterea quia non per aetatum momenta Deus hominem creavit, sicut nunc format in utero matris, sed repente in virili aetate fecit. Unde [Col. 0580D] Augustinus super Genesim dicit: »Adam in aetate virili continuo factus est, et hoc secundum superiores non inferiores causas, id est secundum voluntatem et potentiam Dei, sicut virga Moysi statim conversa est in draconem.«

Hominem ergo ita formatum tulit Deus, et posuit in paradiso voluptatis, ut Scriptura docet (Gen. II), quem plantaverat a principio. His verbis aperte Moyses insinuat hominem extra paradisum creatum, et postmodum in paradiso positum; quod ideo factum dicitur, quia non erat in eo permansurus, ut non naturae, sed gratiae hoc signaretur. Intelligitur autem paradisus localis, et corporalis, in quo [Col. 0581A] homo positus et locutus est. Tres generales de paradiso sententiae sunt. Una videlicet eorum, qui corporaliter intelligi paradisum volunt tantum; alia eorum, qui spiritualiter tantum; tertia eorum, qui utroque modo paradisum accipiunt [(48) 1Kb] . Nunc videndum a quo principio sit plantatus paradisus. Unde Venerabilis Beda: »Ut homo in paradiso corporali sit positus, qui ab illo principio plantatus accipi potest, quo terram omnem remotis aquis herbam et ligna producere jussit. Qui etsi praesentis Ecclesiae vel futurae typum tenet, tamen intelligendum est esse locum amoenissimum, fructuosis arboribus magnum, irrigante illum magno fonte. Sed quod dicimus, a principio, antiqua translatio dicit, ad orientem. Unde volunt in orientali parte esse, [Col. 0581B] longo interjacente spatio maris vel terrae a regionibus quas incolunt homines, secretum, et in alto situm, usque ad lunarem circulum pertingentem. Unde nec aquae diluvii illuc pervenerunt. De quo B. Isidorus [(49) 1Kb] : »Paradisus locus est constitutus in orientis partibus, vocabulum cujus in Latinum ex Graeco vertitur hortus, Hebraice vero Edem dicitur, quod in nostra lingua deliciae interpretantur; junctum autem utrumque, hortum facit deliciarum. Est enim omni genere ligni et pomiferarum arborum consitus, habens etiam et lignum vitae, de cujus fructu, qui comederit, semper in eodem statu immortalis permanebit. De quo dicitur: Videte ne forte sumat de ligno vitae, et vivat in aeternum (Gen. [Col. 0581C] III). Est enim locus ille omni amoenitate conspicuus, inaccessibilis hominibus, quia igneo muro usque ad coelum est cinctus. Non ibi frigus, non aestas, sed perpetua temperies veris. Ex cujus medio fons oriens totum paradisum irrigat, dividiturque in quatuor flumina, quae infra paradisum terram infundunt, sed in aliis longe regionibus derivantur [(50) 1Kb] . Nam Ganges fluvius, quem Phison sacra Scriptura cognominat, de monte Oreabares nascitur, et ad Indiae regiones pergit. Dictus autem Phison, id est caterva, quia decem fluminibus magnis sibi adjunctis impletur, et contra orientem fluens Oceano excipitur. Ganges autem vocatur a rege Gangaro Indiae. Fertur autem Nili modo sese exaltare, et super Orientis terras erumpere. Geon fluvius, [Col. 0581D] sicut et Ganges, de paradiso juxta montem Athlantem egreditur, sed mox a terra absorbetur; Persidam occulto meatu currens in littore maris Rubri denuo funditur; Ethiopiam circuiens, per Aegyptum labitur, in septem ostia divisus magnum mare juxta Alexandriam ingreditur; vocatur autem Aeeon, eo quod incremento suae exundationis terram Aegypti irrigat. Ge enim Graece, Latine terram significat. Hic apud Aegyptios Nilus vocatur propter limum quem trahit, qui efficit fecunditatem. Unde [Col. 0582A] et Nilus dictus est, quasi neaniai naaion. Nam antea Nilus Latine Nelo dicebatur. Apparet autem in Nilidae lacu, de quo in meridiem versus excipitur Aegypto, ubi aquilonis flatibus repercussus, aquis retro jactantibus intumescit, et inundationem Aegypti facit.

»Tigris fluvius Mesopotamiae de paradiso exoriens, et pergens contra Assyrios, post multos circuitus in mare Mortuum influit. Vocatus autem hoc nomine propter velocitatem instar bestiae nimia pernicitate currentis.

»Euphrates fluvius Mesopotamiae de paradiso exoriens, copiosissimus gemmis, qui per mediam Babylonem influit. Hic a frugibus, vel ab ubertate [Col. 0582B] nomen accepit. Nam Ephrata Hebraice fertilitas interpretatur. Euphrates enim in quibusdam locis ita Mesopotamiam irrigat, sicut Nilus Alexandriam. Salustius auctor certissimus asserit, Tigrim et Euphratem uno fonte manare in Armenia, qui per diversa euntes, longius dividuntur, spatio medio relicto multorum millium, quae tamen terra, quae ab ipsis ambitur, Mesopotamia dicitur.«

In hoc ergo paradiso, ut supra dictum est [(51) 1Kb] , erant ligna diversi generis, inter quae erat unum, et vocatum est lignum vitae; alterum vero lignum scientiae boni et mali. Lignum autem vitae dictum est, sicut docet Venerabilis Beda, quia divinitus accepit hanc vim, ut qui ex ejus fructu comederet, corpus ejus stabili sanitate, et perpetua soliditate [Col. 0582C] firmaretur, nec ulla infirmitate vel aetatis imbecillitate in deterius, vel in occasum laberetur. Lignum autem scientiae boni et mali non a natura hoc nomen accepit, sed ab occasione rei postea secutae. Arbor enim illa non erat mala, sed ideo scientiae boni et mali dicta est, quia post prohibitionem erat in illa transgressio futura, qua homo experiendo disceret, quid esset inter bonum obedientiae et malum inobedientiae. Non ergo de fructu qui nosceretur inde positum est illud nomen, sed de re transgressionem secuta. Cognovit autem homo, priusquam tangeret hoc lignum, bonum et malum; sed bonum per prudentiam et experientiam, malum vero per prudentiam tantum. Quod experientiam novit [Col. 0582D] usurpato ligno vetito, quia per experientiam mali didicit quid sit inter bonum obedientiae et malum inobedientiae. Si vero primi parentes obedientes essent nec contra praeceptum peccassent, non ideo tamen minus diceretur lignum scientiae boni et mali, quia hoc ex ejus actu accideret, si usurparetur. A ligno igitur homo prohibitus est, quod malum non erat, ubi et ipsa praecepti conservatio bonum illi esset, transgressio vero malum.

Sequitur: Immisit Dominus soporem in Adam. [Col. 0583A] Cumque obdormisset, tulit unam de costis ejus, et formavit eam in mulierem. Hic attendendum est [(52) 1Kb] quare non creavit Deus simul virum et mulierem, sicut angelos, sed prius virum, deinde mulierem de viro? Ideo scilicet ut unum esset humani generis principium, quatenus in hoc et superbia diaboli confunderetur, et hominis humilitas Dei similitudine sublimaretur. Diabolus quippe aliud a Deo principium esse concupierat: et ideo, ut ejus superbia retunderetur, hoc homo in munere accepit, quod diabolus perverse rapere voluit, sed obtinere non potuit, et per hoc imago Dei in homine apparuit. Nam, sicut Deus omnibus rebus existit principium creationis, ita homo omnibus hominibus est principium generationis. Ideo etiam ex uno homine Deus [Col. 0583B] omnes homines esse voluit, ut dum omnes ab uno se esse cognoscerent, sese quasi unum amarent.

Mulier non de qualibet parte corporis viri, sed de latere ejus formata est, ut ostenderetur quia in consortium creabatur dilectionis; ne forte si de capite facta fuisset, viro ad dominationem videretur praeferenda, aut si de pedibus, ad servitutem subjicienda. Quia igitur jure nec domina, nec ancilla probatur, sed socia; nec de capite, nec de pedibus, sed de latere fuerat producenda, ut juxta se ponendam cognosceret, quam de suo latere sumptam didicisset.

Non sine causa quoque dormienti viro potius quam vigilanti detracta est costa, de qua mulier in [Col. 0583C] adjutorium generationis viro est formata; sed ut nullam sensisse poenam monstraretur, et divinae potentiae opus mirabile probaretur, quae dormientis hominis latus aperuit, nec eum tamen a quietis sopore excitavit. In quo etiam opere sacramentum Christi et Ecclesiae praefiguratum est; quia, sicut mulier de latere viri dormientis formata est, ita Ecclesia ex sacramentis, quae de latere Christi in cruce dormientis profluxerunt, scilicet sanguine et aqua quibus redimimur a poenis, atque abluimur a culpis. De sola ergo ipsius costae substantia, sine omni extrinseco additamento, per divinam potentiam in semetipsa multiplicata, mulieris corpus factum est, eo sane miraculo, quo postea de quinque panibus Jesu coelesti benedictione multiplicatis, [Col. 0583D] quinque millia hominum satiata sunt (Marc. VI). Illud etiam oportet scire, quod cum angelorum ministerio facta sit mulieris formatio, tamen non est eis tribuenda creationis potentia. Angeli enim nullam possunt creare creaturam. Solus Deus, id est Trinitas, est Creator. Facta est ergo femina a Deo, etiam si costa ministrata sit per angelos.

Homo in primo statu rationalis fuit [(53) 1Kb] , habens discretionem boni et mali. Scientiam quoque rerum creatarum et cognitionem quae primae perfectioni congruebat, mox conditus non incongrue accepisse putatur. Habuit etiam triplicem ante lapsum cognitionem rerum, scilicet propter se factarum, et Creatoris, [Col. 0584A] et sui. Rerum quippe cognitionem habuit, cum non ipse creator, vel angelus aliquis, sed ipse homo omnibus animalibus nomina imposuit, ut ostenderetur, quod singulorum notitiam ipse habuit. Quae enim propter illum creata, et ab eo regenda, et disponenda erant, horum omnium Deus illi et scientiam tribuit, et providentiam, atque curam reliquit, ut et dominationi ejus subjicerentur, et ratione illius gubernarentur, ut sciret illis necessaria providere a quibus emolumentum, vel subsidium temporalis vitae debebat accipere, quia, ut ait Apostolus: De bobus Deo cura non est (I Cor. IX).

Cognitionem quoque Creatoris primus homo habuisse creditur. Cognovit enim a quo creatus fuerat, quadam scilicet interiori inspiratione, qua Dei praesentiam [Col. 0584B] contemplabatur; non tamen ita excellenter, sicut post hanc vitam sancti visuri sunt, neque in aenigmate sicut in hac vita videmus. Habuit etiam ipse homo talem cognitionem sui, ut et quid deberet superiori, quid aequali, et quid inferiori non ignoraret. Conditionem quoque et ordinem, scilicet quare vel qualis factus esset, et qualiter incedere deberet, quid agere, quid etiam cavere, intellexit. Si horum notitiam non habuisset, non esset reus praevaricationis. Sui vero casus homo vel angelus praescius omnino non fuit.

[(54) 1Kb] In primo namque statu scilicet ante peccatum habuit homo posse mori, et posse non mori, et haec fuit prima humani corporis immortalitas, videlicet posse non mori. In secundo vero statu, scilicet [Col. 0584C] post peccatum, habuit posse mori, et non posse non mori, quia in hoc statu moriendi est necessitas. In tertio statu habebit non posse mori, quia ad illum statum pertinet impossibilitas moriendi, quod erit ex gratia, non ex natura. Factus dicitur homo in primo statu in animam viventem, id est vitam corpori dantem, tamen per sustentationem ciborum. Erat ei ante peccatum ex ligno vitae posse non mori, non ex natura. Ideo enim dicitur potuisse non mori, quia poterat uti ligno vitae, de quo non edens moreretur.

[(55) 1Kb] Si primi homines non peccassent, sine peccato et macula in paradiso carnali copula convenissent, et esset ibi torus immaculatus, et commistio [Col. 0584D] sine concupiscentia, atque genitalibus sicut caeteris membris imperarent, ut ibi nullum motum illicitum sentirent. Sicut etiam alia membra corporis aliis membris admovemus, ut manum ori, sine ardore libidinis, ita genitalibus membris uterentur sine pruritu carnis. Haec enim lethalis aegritudo membris hominis ex peccato transgressionis inhaesit.

De termino autem quo transferrentur ad spiritualem coelestemque vitam, certum aliquid Scriptura non tradit, et ideo ambiguum est, utrum parentes, filiis genitis, perfectaque humani officii justitia, ad meliorem statum transferrentur, non per mortem [Col. 0585A] sed per aliquam mutationem; an patres in aliquo statu vitae manerent ligno vitae utentes, donec filii ad eumdem statum pervenirent; et sic, impleto numero, omnes simul ad meliora transferrentur, ut essent sicut sancti angeli in coelis. Cur vero in paradiso non colerunt? Quia videlicet creata muliere mox transgressio facta est, et ejecti sunt de paradiso. Quibusdam doctoribus rationabiliter placet primorum parentum filios nascituros parvos, ac deinde per intervalla temporum eadem lege, qua et nunc nativitatem ordinatam cernimus, staturae incrementum, et membrorum usum recepturos, ut in illis exspectaretur aetas ad ambulandum, et loquendum, sicut modo in nobis. Quod utique non esset vitio deputandum, sed conditioni naturae.

[Col. 0585B] Quaeritur utrum sicut statura corporis, ita etiam sensu mentis parvuli nascerentur, et per accessum temporis proficerent, in sensu scilicet, et notitia veritatis: an mox nati in his essent perfecti? Ad quod rationabiliter respondendum: Quia, sicut in statura corporis et usu membrorum per accessum temporis profecturi essent, ita in exordio nativitatis sensu imperfecti existerent, et per intervallum temporis sensu et cognitione proficerent usque ad perfectum. Talis erat hominis institutio ante peccatum, secundum videlicet corporis conditionem, quod de hoc statu transferendus erat, et cum universa posteritate sua ad meliorem, dignioremque statum, ubi coelesti et aeterno bono in coelis sibi parato frueretur. Sicut enim ex duplici natura compactus [Col. 0585C] est homo, ita illi duo bona Conditor a principio praeparavit, unum scilicet temporale, alterum aeternum; unum visibile, alterum invisibile; unum carni, alterum spiritui. Et quia primum est, quod est animale; deinde quod spirituale (I Cor. XV), prius temporale ac visibile bonum dedit, invisibile autem et aeternum promisit, et meritis quaerendum proposuit.

Nunc de invidia diaboli dicendum [(56) 1Kb] , qua ad hominem accessit. Videns igitur diabolus, hominem per obedientiae humilitatem posse ascendere, unde ipse per superbiam corruerat, invidit ei; et qui prius per superbiam fuerat diabolus, id est deorsum lapsus, zelo invidiae factus est Satan, id est adversarius. [Col. 0585D] Quare ergo prius ad feminam venit? Ideo scilicet, quia minus in ea, quam in viro rationem vigere novit. Ejus enim malitia ad tentandam virtutem timida, humanam naturam in ea parte, ubi debilior videbatur, aggressa est, ut si forte illic aliquatenus praevaleret, postmodum fiducialius ad alteram quae robustior fuit, pulsandam, vel potius subvertendam accederet. Primum ergo solitariam feminam exploravit, ut in ea primum omnem tentationis suae vim experiretur. Quare diabolus in aliena forma ad tentandum venit? Quia illi videlicet per violentiam nocere non poterat, ad fraudem se convertit, ut dolo hominem supplantaret, quem virtute superare nequiret. [Col. 0586A] Ne autem fraus illius nimis manifestaretur, in sua specie non venit, ne aperte cognosceretur, et ita repelleretur. Item ne nimis occulta forte fraus esset, quae caveri non posset, et homo simul videretur injuriam pati, si taliter circumveniri permitteret eum Deus; in aliena forma venire permissus est, sed tali in qua malitia illius facile posset deprehendi. Quare etiam nonnisi in forma serpentis ad tentandum accessit? Ad quod dicendum, quia ut in propria forma idem malignus hostis non veniret, sua propria voluntate factum est; ut autem forma suae malitiae congruenti veniret, divinitus est factum. Venit ergo ad mulierem in serpente, qui forte in specie columbae venire maluisset; sed non erat dignum, ut ille spiritus malignus illam formam [Col. 0586B] homini odiosam faceret, in qua Spiritus sanctus appariturus erat. Quare serpens dictus est callidior cunctis animantibus terrae? Ideo scilicet, quia, ut ait Augustinus, maligni angeli, licet superbia dejecti, natura tamen sunt excellentiores omnibus bestiis propter eminentiam rationis, quamvis serpens non rationabili anima, sed spiritu diaboli possit sapientissimus dici. Unde Augustinus super Genesim: »Non est putandum quod diabolus serpentem, per quem tentaret elegit; sed cum decipere cuperet, non potuit, nisi per illud animal, per quod permissus est. Nocendi voluntas inest ei, potestas autem a Deo est. Sic autem loquebatur diabolus per ignorantem serpentem, sicut per energumenos, vel fanaticos loquitur. Serpente enim velut organo est [Col. 0586C] usus, movens naturam ejus ad exprimendos sonos verborum et signa, quibus suam monstraret voluntatem. Serpens ergo nec illa intelligebat, nec rationalis est factus. Callidissimus dictus est propter astutiam diaboli. Locutus est ergo serpens sicut asina Balaam (Num. XXII), sed illud angelicum, istud diabolicum fuit. Ideo mulier non horruit serpentem, quia putavit illum accepisse a Deo officium loquendi.

Tentatio autem hoc modo facta est: Stans coram femina hostis superbus non audet in verba persuasionis exire, metuens deprehendi, sed sub interrogatione eam aggreditur, ut ex responsione colligeret, qualiter in malitiam procedere posset. Cur, [Col. 0586D] inquit, praecepit vobis Deus, ut non comederetis de omni ligno paradisi? Cui respondit mulier: De fructu lignorum, quae sunt in paradiso, vescimur; de fructu vero ligni, quod est in medio paradisi, praecepit nobis ne comederemus, et ne tangeremus illud, ne forte moriamur. In quo verbo dedit locum tentandi, cum dixit, ne forte moriamur. Unde mox diabolus dixit ad mulierem: Nequaquam moriemini. Scit enim Deus quia in quocunque die comederitis ex eo, aperientur oculi vestri; et eritis sicut Dii, scientes bonum et malum. A tende ordinem ad progressum humanae perditionis. Primo Deus dixerat: Quacunque die comederitis ex eo, morte moriemini. Deinde mulier [Col. 0587A] dixit: Ne forte moriamur. Novissime serpens dixit: Nequaquam moriemini. Deus affirmavit; mulier quasi dubitando illud dixit; diabolus negavit. Quae igitur dubitavit, ab affirmante recessit; et neganti, id est diabolo appropinquavit.

Tribus modis antiquus hostis hominem tentavit, scilicet gula in persuasione cibi, cum dixit: In quocunque die comederitis; vana gloria in promissione Deitatis, cum dixit: Eritis sicut Dii; avaritia in promissione scientiae, cum dixit: Eritis scientes bonum et malum. Gula est immoderata cibi aviditas; vana gloria amor propriae excellentiae; avaritia immoderata habendi cupiditas, quae non est tantum pecuniae, sed etiam altitudinis et scientiae, cum supra modum sublimitas ambitur. Homo igitur, qui [Col. 0587B] incitatorem habuit ad malum, non injuste reparatorem habuit ad bonum. Diabolus vero, quia sine alicujus tentatione peccavit, per alium juvari non debuit, nec per se potuit et ideo immedicabile peccatum ejus exstitit. Peccatum vero hominis, sicut per alium habuit initium, id est per diabolum, ita per alium, id est Christum non incongrue habuit remedium.

Hic videtur diligenter esse investigandum, quae fuit origo et radix illius peccati? Quidam putant quamdam elationem in animo hominis praecessisse, ex qua diaboli suggestioni concessit: quod videtur Augustinus innuere super Genesim ita dicens [(57) 1Kb] : »Non est putandum, quod homo dejiceretur ab statu [Col. 0587C] rectitudinis, nisi praecessisset in eo quaedam elatio comprimenda, ut per humilitatem peccati sciret, quam falso de se praesumpserit; et quod non bene se habet natura sive angelica sive humana, si a faciente recesserit.« Denique mulier non contenta suasione serpentis, aspexit, quod bonum esset lignum ad vescendum, et decorum aspectu, non credens se inde posse mori: vel forte putavit, Deum alicujus causa significationis illa dixisse. Ideo igitur manducavit, et dedit viro suo, fortassis cum aliqua suasione, quam Scriptura intelligendam reliquit; vel forte non fuit suaderi necesse, cum eam mortuam esse illo cibo non videret vir. Sicut ergo non est permissus diabolus tentare feminam, nisi per serpentem, ita nec virum, nisi per feminam; ut [Col. 0587D] sicut praeceptum Dei per virum venit ad mulierem, ita diaboli tentatio per feminam transiret ad virum.

Solet quaeri, utrum illa talis elatio amor propriae potestatis in viro fuerit, sicut in muliere? Ad quod dicendum, quia Adam non fuit seductus eo modo quo mulier. Non enim putavit esse verum, quod diabolus suggerebat. In eo tamen seductum fuisse credi potest, quod commissum veniale putavit, quod peremptorium erat. Sed nec prior seductus fuit, nec in eo quo mulier, ut crederet Deum illud lignum ideo tangere prohibuisse, quoniam si tangerent, fierent sicut dii. Potuit ergo aliqua elatio menti [Col. 0588A] inesse ejus illico post tentationem, ex qua voluit lignum vetitum experiri, cum mulierem non videret mortuam esca illa percepta. Unde Augustinus super Genesim: Cum Apostolus Adam praevaricatorem fuisse ostendat, dicens: In similitudinem praevaricationis Adae (Rom. V), seductum tamen negat, ubi ait: Adam non est seductus, sed mulier (I Tim. II). Unde et interrogatus non ait: Mulier seduxit me, sed dedit mihi, et comedi. Mulier vero inquit: Serpens seduxit me. Hanc autem seductionem proprie vocavit Apostolus, per quam id quod suadebatur, cum falsum esset, verum putatum est, scilicet quod Deus lignum illud ideo tangere prohibuit, quod si tetigissent. eos futuros sicut deos, tanquam eis divinitatem invideret, qui eos homines fecerat. Adam [Col. 0588B] ergo non fuit seductus, quia non putavit esse verum, quod diabolus suadebat, etiamsi lignum tangeret, id est non se credidit Deo posse aequari.

Ex quo manifeste potest animadverti, quis eorum plus peccaverit, Adam scilicet an Eva? Plus enim videtur peccasse mulier, quae voluit usurpare divinitatis aequalitatem, et nimia praesumptione elata credit, ita esse futurum. Adam vero nec illud credidit, et de poenitentia, et Dei misericordia cogitavit, dum uxoris morem gerens ejus persuasioni consensit, nolens eam contristare et a se alienatam relinquere, ne periret; arbitratus, illud esse veniale, non mortale delictum. Postquam ergo mulier seducta manducavit, eique dedit ut simul ederent, [Col. 0588C] noluit eam contristare, quam credebat sine suo solatio tabescere, et a se alienatam interire. Non quidem carnali junctus [(58) 1Kb] concupiscentia, quam nondum senserat; sed amicabili quadam benevolentia, qua plerumque fit, ut offendatur Deus, ne offendatur amicus. Quod eum facere non debuisse, divinae sententiae justus exitus indicavit. Ex his ergo datur intelligi, quod mulier plus peccavit, in qua majoris tumoris praesumptio fuit, quae etiam in se, et in proximum et in Deum peccavit. Vir autem in se tantum et in Deum. Inde etiam colligitur, quod mulier plus peccaverit, quia gravius punita est, dum illi dictum est: In dolore paries filios, etc. Licet Eva in hoc per ignorantiam deliquerit, quod putavit verum esse, quod diabolus suadebat; non [Col. 0588D] tamen in hoc, quin noverit, illud Dei esse mandatum, et peccatum esse contra agere: et ideo excusari a peccato per ignorantiam non potuit. Est enim ignorantia, quae excusat peccantem, et ignorantia talis, quae non excusat. Est praeterea ignorantia vincibilis, et ignorantia invincibilis. Excusatio omnis tollitur, ubi mandatum non ignoratur.

Est autem triplex ignorantia; eorum scilicet qui scire nolunt, cum possint; quae non excusat, quae est peccatum: et eorum, qui volunt, et non possunt; quae excusat, et est poena peccati, non peccatum: et eorum, qui quasi simpliciter nesciunt, non renuentes, vel proponentes scire; quae neminem plene [Col. 0589A] excusat, sed sic fortasse ut minus puniatur. Unde B. Augustinus: Eis aufertur excusatio, qui mandata Dei noverunt, quam solent homines habere de ignorantia. Et licet gravius sit peccare scienter quam nescienter, non tamen ideo fugiendum est ad ignorantiae tenebras, ut in eis quisquam excusationem requirat. Aliud est enim nescisse, aliud scire noluisse, quia in eis, qui intelligere noluerunt, ipsa ignorantia peccatum est; in eis vero, qui non potuerunt, poena peccati. Ignorantia vero, quae non est eorum, qui scire nolunt, sed scilicet qui tanquam simpliciter nesciunt, nullum sic excusat, ut aeterno igne non ardeat, sed fortasse ut minus ardeat. Non igitur mulier excusationem habuit de ignorantia, cum et mandata noverit, et peccatum [Col. 0589B] esse aliter agere non ignoravit.

[(59) 1Kb] Sed cur Deus creavit quos futuros malos praesciebat? Idcirco videlicet quia praevidit quid boni de malis eorum esset facturus. Sic enim eos fecit, ut relinqueret eis unde aliquid facerent; quia, si culpabiliter aliquid agerent, illum de se laudabiliter operantem invenirent. A se ergo habent voluntatem malam, ab illo naturam bonam, et justam poenam.

Illud quoque praetermittendum non est [(60) 1Kb] , quod talis nunc in unoquoque homine tentationis est ordo et progressio, qualis tunc in primis praecessit hominibus. Ut enim tunc serpens mulieri malum suasit, ipsaque consensit, deinde viro suo dedit, sicque consummatum [Col. 0589C] est; ita et nunc in nobis pro serpente est sensualis motus animae, pro muliere inferior portio rationis, pro viro superior rationis portio: et hic est vir, qui secundum Apostolum dicitur imago et gloria Dei; et illa est mulier, quae, secundum eumdem, dicitur gloria viri (I Cor. XI): atque inter hunc virum, et hanc mulierem est velut quodam spirituale conjugium, naturalisque contractus, quod superior portio rationis quasi vir debet praeesse, et dominari; inferior vero quasi mulier debet subjici, et obedire. Ideo vir secundum Apostolum non debet habere velamen, sed mulier (ibid.). Et sicut in cunctis animalibus non est repertum homini adjutorium simile, sed de illo sumptum est, quod ei formaretur in conjugium; ita in partibus animae, [Col. 0589D] quas cum pecoribus habemus communes, nullum menti nostrae simile est adjutorium. Ex his itaque intelligi potest, qualiter in anima hominis existat imago illius conjugii, et qualiter in singulis nostrum spiritualiter sint illa tria, vir scilicet, mulier et serpens.

Nunc superest ostendere, quomodo per haec tria in nobis consumetur peccatum. Ubi agnosci poterit si diligenter intendatur, quid sit in anima mortale, vel veniale peccatum. Ut enim ibi serpens suasit mulieri, et mulier viro; ita et in nobis sensualis motus, quem habemus communem cum bestiis, cum illecebram peccati conceperit, quasi serpens [Col. 0590A] suggerit mulieri, scilicet inferiori parti rationis, id est rationi scientiae. Quae si consenserit illecebrae, mulier comedit vetitum lignum. Post de eodem dat viro, cum superiori parti rationis, id est rationi sapientiae eamdem illecebram suggerit. Quae si consentit, tunc vir etiam cum femina cibum vetitum gustat. Si ergo in motu sensuali tantum peccati illecebra teneatur, veniale ac levissimum est peccatum. Si vero inferior pars rationis consenserit, ita ut sola cogitationis delectatione, sine voluntate perficiendi teneatur, mulier sola manducat, non vir; cujus auctoritate cohibetur voluntas, ne ad opus usque perveniat. Si vero adsit plena voluntas perficiendi, ut si adsit facultas, ad affectum perducatur, vir quoque manducat; quia superior pars [Col. 0590B] rationis illecebrae consentit, et tunc est damnabile et grave peccatum. Quando autem sine viro mulier gustat, aliquando est mortale, aliquando veniale peccatum. Si vero peccatum diu non teneatur delectatione cogitationis, sed statim ut mulier tetigerit, viri auctoritate repellitur, veniale est; si vero diu in delectatione cogitationis teneatur, etsi voluntas perficiendi desit, mortale est, et pro eo damnabitur simul vir, et mulier, id est totus homo, quia et tunc vir non sicut debuit, mulierem cohibuit, unde potest dici consensisse.

Haec ut a sanctis Patribus dudum exposita sunt, summatim scripsimus, nunc si placet, fratres charissimi, breviter ad utilitatem vestram, quid [Col. 0590C] superius dicta significent, iterum rescribamus.

In principio creavit Deus coelum et terram. Allegorice coelum sunt angeli, terra homines; coelum praelati, terra subjecti, coelum perfecti, terra imperfecti, coelum contemplativi, terra activi, coelum etiam spiritus, terra est corpus. Lucis primaevae conditio peccati est cognitio. Firmamentum inter aquas superiores atque inferiores divisio est inter vitia et virtutes. Aquarum inferiorum congregatio, vitiorum cohibitio. Productio germinum exhibitio bonorum operum. Duorum luminarium conditio perfectae virtutis est agnitio. Pisces bona actio, volucres contemplatio; animalium creatio, sensuum corporalium reintegratio; Adae formatio justi hominis perfectio, Adam in paradiso, justus in coelo.

[Col. 0590D] Lux primaria ante solem significat legem ante gratiam, Joannem ante Christum, initium ante perfectionem, gratiam ante angelorum gloriam. Sicut namque lux primaria sole fuit prior tempore, sed tamen minor claritate, sic lex gratia, Joannes Christo, initium perfectione, gratia gloria priora dignoscuntur ordine, et tamen longe inferiora perfectione. Aquae superiores significant bonos salvandos; aquae inferiores malos et damnandos. De aquis superioribus dictum est: Benedicite aquae quae super coelos sunt Domino (Dan. III); quia electi non tacebunt in perpetuum laudare nomen Domini. De aquis vero inferioribus dictum est: Congregentur [Col. 0591A] aquae in locum unum (Gen., I) quia reprobi per totum mundum modo dispersi, congregabuntur in infernum puniendi.

Solent doctores sancti per solem accipere Christum, per lunam Ecclesiam, per singulas stellas singulos fideles. Per solem Christum accipiunt: quia, sicut sol perfectus est in se, nec minuitur, ita Christus, quia immensus est non potest augeri, quia aeternus est non potest minui. Per lunam Ecclesia designatur; quia, sicut luna diurnis incrementis ad plenitudinem deducitur, sic Ecclesiae corpus membris suis per gratiam sibi succedentem appositis consummatur. Et sicut luna a sole recipit lumen, sic sancta Ecclesia a Christo justificationem. Per stellas ideo designantur fideles, quia et ipsi luminaria [Col. 0591B] sunt coeli, sicut Paulus de se suisque similibus dixit: Nostra conversatio in coelis est (Philip. III). Et iterum: Lucetis sicut luminaria in mundo (Philip. II).

Sol igitur Christus, luna est Ecclesia, stellae sunt fideles. Pisces significant malos, volucres bonos. Pisces significant malos, quia in loco, in quo creati sunt permanent; volucres significant bonos, quia ad superiorem ascendunt mansionem. Mali in culpa remanent, in qua nati sunt; boni ascendunt per gratiam ad gloriam, ad quam renati sunt. Mali pennas habent peccatorum, boni pennas virtutum.

Boni laudes divinas modulatis vocibus cantant; mali, in quorum ore non est speciosa laus, conticescunt. [Col. 0591C] Paradisus voluptatum Ecclesiam significat, in qua diversae sunt voluptates, et jucunditates, aliae per gratiarum abundantiam, aliae per virtutum redolentiam, aliae per multiplicem bonorum operum differentiam, aliae in contemplatione patriae coelestis, aliae in melodia divinae laudis, aliae in dulcedine simul et aeternae retributionis, aliae in spe futurae remunerationis. Fons qui est in paradiso, Christum significat.

Fons namque sapientiae Verbum Dei est, id est Filius Dei. Qui ergo ad hunc fontem, id est Verbum Dei, et sapientiam venit, invenit vitam, et hauriet salutem a Domino (Prov. VIII). Quatuor flumina fontis quatuor Evangelia Christi sunt, [Col. 0591D] quibus hortus sanctae Ecclesiae rigatur et vegetatur, ut crescat et fructum faciat. Quae bene diversas terras circumeunt, quia diversos populos prius terrenis intentos in unitatem fidei colligunt. Lignum etiam vitae Christum significat. Ipse namque dicit: Qui manducat me vivit propter me (Joan. VI). Et iterum: Ego sum via, veritas, et vita (Joan. XIV). Si ergo de ipso vescimur, vitam aeternam habemus, sicut ipse dixit: Qui manducat carnem meam, et bibit sanguinem meum habet vitam aeternam (Joan. VI). Christus est ergo lignum et fons. Sed ideo lignum, quia fructu vitae nos satiat; ideo fons, quia aqua sapientiae non potat. Lignum vero scientiae boni et mali dicitur, quia in eo si illud custodimus, experimur bonum; si illud transgredimur, [Col. 0592A] experimur malum. Paradisus namque est Ecclesia, voluptas gratia, fons Christus, quatuor flumina quatuor Evangelia, esus ligni transgressio mandati. Terra, de qua primus homo factus est, significat virginem, de qua secundus homo natus est. Virgo terra, virgo Maria. Sicut ergo de virgine terra divina operatione factum est corpus humanum, sic de virgine Maria divina operatione Verbum Dei creditur incarnatum. Sine peccati macula fuit corpus Adae sumptum de terra, et immaculatum corpus Christi natum exstitit de Maria. Adam factus est in sexta die, et Christus natus est in sexta aetate, passus sexta feria hebdomadis in sexta hora diei. Adam obdormivit, ut de costa ejus fieret Eva; Christus morte sopitus est, ut de [Col. 0592B] sanguine ejus redimeretur Ecclesia. Adam sponsus; et Eva facta ex ipso sponsa; Christus sponsus, et Ecclesia sponsa ab ipso est redempta. Adam debuit praeesse et regere Evam; Christus praeest et regit Ecclesiam. Ad similitudinem ergo Adae et Evae, Christi et Ecclesiae est Deus sponsus cujuslibet fidelis animae. Adam designat spiritum, Eva carnem. Sicut ergo Adam Evam, sic spiritus debet regere carnem, et sicut Adam per Evam debuit procreare filios, sic spiritus per carnem bona debet propagare. Serpens significat diabolum, pomum delectationem terrenorum. Quemadmodum ergo serpens Evam pomo decepit, sic diabolus insensatam carnem terrena delectatione illicit et seducit. Et sicut Eva Adam duxit ad esum pomi, [Col. 0592C] sic nonnunquam caro spiritum trahit ad consensum peccati. Et sicut Adam et Eva de paradiso ejiciuntur, sic uterque, caro scilicet et spiritus, de paradiso, id est de statu boni sui ejicitur; quia et spiritus affligitur per malam conscientiam, et caro punitur per poenam

Sex dies designant laborem boni operis; septima quietem exprimit aeternae beatitudinis. Sex namque diebus opus suum perfecit Deus, et die septima requievit ab omni opere suo. Sic et nos in praesenti saeculo laborare debemus in exhibitione boni operis, ut in futuro requiescamus in Sabbato retributionis.

Postquam Adam et Eva de paradiso ejecti sunt per [Col. 0592D] culpam inobedientiae. cognovit Adam uxorem suam Evam, et genuit Cain. Deinde genuit Abel, quem Cain interfecit. Postea factus est Cain vagus et profugus super terram. Adam parens humani generis significat Deum omnium rerum electarum per naturam, et patrem omnium electorum per gratiam. Illis Deus, quia est Conditor; istis pater, quia Redemptor. Eva Synagogam significat, quam sibi Deus desponsaverat, de qua etiam quodam modo genuit Cain, et possedit filium, scilicet populum antiquum, de quo ipse dixit: Primogenitus meus Israel est (Exod. IV). Genuit quoque Abel innocentem, justum, id est Jesum Christum Dominum nostrum. Abel justus fuit et innocens; Christus peccatum non fecit, nec inventus est dolus in ore [Col. 0593A] ejus (I Petr. II). Abel primus justus ordine temporis obtulit Deo victimam; Christus primus justus excellentia sanctitatis Deo carnem suam obtulit immaculatam. Respexit Dominus ad victimam Abel justi et respexit ad passionem Christi, quam pro redemptione humani generis misericorditer suscepit. Abel igitur significat Christum, Cain Judaicum populum. Cain Abel interfecit; et Judaeorum populus Christum patibulo affixit. Factus est Cain post fratricidium vagus et profugus; et post passionem Christi secundum carnem fratris sui dispersus est per universum mundum Judaicus populus. Ad similitudinem etiam Cain persequentis, et Abel patientis persequitur caro spiritum, impius justum, vitium virtutem, malitia bonitatem, malum bonum. [Col. 0593B] Seth significat Christum, Cain diabolum. Filii Seth sunt electi, filii Cain reprobi. Filiae hominum delectationes carnalium, copula conjugum inhonestus usus saecularium, gigantes terrae superbia vitae.

Enos tertius ab Adam, qui coepit invocare nomen Domini, designat eos, qui perfecti sunt in fide sanctae Trinitatis. Enoch septimus ab Adam, qui Deo placuit, significat eos qui sanctificati sunt donis gratiae spiritualis mundati a peccatis et vitiis. Sed quis in hac praesenti vita perfecte potest vitare peccata, nisi per sancti Spiritus gratiam fidelibus fuerint dimissa? In ipso enim Ecclesiae filiis remissio peccatorum tribuitur, sicut a Domino per prophetam dicitur: Effundam, inquit, super vos aquam [Col. 0593C] mundam, et mundabimini ab omnibus inquinamentis vestris, et dabo vobis spiritum novum (Ezech. XXXVI). A primis enim in hoc saeculo propagati parentibus, originalia ab eis peccata contraxeramus, quibus deinceps actualia multa superaddideramus, et tamen caeca mente desideriis pressi carnalibus, culpam nostram subtiliter non agnoscebamus. Sed de sinu Dei Patris Jesus Christus veniens ad nos, ostendit nobis peccatorum vinculis nos esse astrictos. Unde B. Isidorus noster, imo totius Hispaniae doctor ac Patronus, ait [(61) 1Kb] : »Prima Dei dona sunt, quibus nos nobis reos esse ostendit, qui dum jaceremus sub reatu culpae, justos nos esse credebamus.« Dei ergo Filius peccatores nos esse praedicando nobis monstravit, sed moriendo misericordem se exhibuit, [Col. 0593D] dum per Spiritum sanctum, qui in baptismate filiis Ecclesiae tribuitur, peccata relaxavit. Justus est igitur et misericors, ut per justitiam incredulos puniat, et per misericordiam in se sperantibus peccata dimittat. Ipsum quippe justissimum impiorum condemnatorem, et piorum benignissimum susceptorem B. Job venire desiderabat, cum ex intimo pectore longa trahens suspiria dicebat: Utinam appenderentur peccata mea, quibus iram merui, et calamitas quam patior in statera (Job VI).

Gregorius [(62) 1Kb] : »Quis alius staterae nomine nisi Dei et hominum mediator exprimitur, qui ad pensandum [Col. 0594A] vitae nostrae meritum venit, ac secum justitiam simul et misericordiam detulit, sed misericordiae lance praeponderante nostras culpas parcendo levigavit? In manu etenim Patris quasi statera miri libraminis factus, hinc in se calamitatem nostram, et illinc peccata suspendit. Sed gravis ponderis calamitatem esse moriendo innotuit, et apud misericordiam leve esse peccatum relaxando monstravit, qui hoc primum gratiae contulit, quia poenam nostram nobis cognoscibilem fecit. Homo namque ad contemplandum auctorem conditus, sed exigentibus meritis ab internis gaudiis dejectus, in aerumna corruptionis ruens, caecitatem exsilii luens, culpae suae supplicia tolerabat, et nesciebat, ita ut exsilium patriam crederet, et sic sub corruptionis [Col. 0594B] pondere quasi in salutis libertate gauderet. Sed is, quem intus homo reliquerat, assumpta carne, foris apparuit Deus. Cumque se exterius praebuit, expulsum foras hominem ad interiora revocavit, ut jam damna sua videat, jam poenam suae caecitatis ingemiscat. Calamitas ergo hominis in statera gravior apparuit, quia malum quod pertulit, nonnisi in praesentia Redemptoris agnovit. Lucem quippe nesciens damnationis suae tenebras voluptuose tolerabat. Sed postquam vidit quod diligeret, intellexit etiam quod doleret. Et grave sensit quod pertulit, cum dulce innotuit quod amisit.

»Vir igitur sanctus prophetici spiritus affluentia repletus, dicat sua, dicat et humani generis voce: [Col. 0594C] Utinam appenderentur peccata mea, quibus iram merui, et calamitas, quam patior, in statera. Quasi arena maris haec gravior apparet. Ac si aperte diceret: Damnationis nostrae malum leve creditur, quia necdum cognita Redemptoris aequitate pensatur. Sed utinam veniat, et aerumnam tanti exsilii misericordiae suae lance suspendat, et quid post exsilium requiramus, edoceat. Si enim ostendit quod amisimus, grave esse insinuat quod toleramus. Bene autem haec eadem peregrinationis nostrae calamitas, maris arenae comparatur. Arena etenim maris undarum aestu exterius expellitur, quia delinquens homo, dum tentationum fluctus mobiliter pertulit, extra se ab intimis exivit. Magni autem arena maris est ponderis. Sed calamitas hominis [Col. 0594D] arena maris gravior dicitur, quia dura fuisse ostenditur, dum per misericordem Christum culpa levigatur. Quisquis ergo gratiam Redemptoris agnoscit, quisquis reditum ad patriam diligit, eruditus sub pondere peregrinationis gemit. Post staterae desiderium recte subjungitur: Unde et verba mea dolore sunt plena. Qui peregrinationem pro patria diligit, dolere etiam inter dolores nescit. Justi autem verba dolore plena sunt, quia quousque praesentia tolerat, ad aliud loquendo suspirat. Omne quod peccans pertulit, conspicit, atque ut ad statum beatitudinis redeat, sollicite judicia quibus affligitur, pensat.

[Col. 0595A] »Unde et subditur: Quia sagittae Domini in me sunt. Sagittarum quippe nomine aliquando praedicationum verba, aliquando animadversionis sententia designatur. Praedicationis namque eloquia sagittis exprimuntur, quia in eo quod vitia feriunt, male viventium corda transfigunt. De his sagittis, veniente Redemptore, dicitur: Sagittae tuae acutae, populi sub te cadent (Psal. XLIV). De quibus et Isaias dicit: Mittam ex eis qui salvati fuerint ad gentes, in mari, in Africa, in Lybia [(63) 1Kb] tendentes sagittam, in Italia et Graecia (Isai LXVI). Rursum sagittis animadversionis percussio designatur, sicut Joas regi per Eliseum dicitur: Jace sagittam. Quo jaciente, ait: Percuties Syriam, donec consummes eam (IV Reg. XIII). Vir igitur sanctus, qui peregrinationis [Col. 0595B] suae, imo totius humani generis aerumnam respicit, quia sub percussionis Dominicae animadversionis [(64) 1Kb] ingemiscit, dicat: Unde et verba mea dolore sunt plena, quia sagittae Domini in me sunt. Ac si aperte diceret: Ego in exsilii damnatione non gaudeo, sed sub judicio positus doleo, quia vim percussionis agnosco. Plerique autem sunt, quos tormenta cruciant, sed non emendant.

»Quo contra aperte subjungitur: Quarum indignatio ebibit spiritum meum. Quid est enim spiritus hominis nisi spiritus elationis? Sagittae autem Domini spiritum hominis ebibunt, cum supernae animadversionis sententiae afflictam mentem ab elatione compescunt. Sagittae ergo Domini spiritum [Col. 0595C] hominis ebibunt, quia intentum exterioribus introrsus trahunt. Epotatus autem David spiritus fuerat, cum dicebat: In deficiendo ex me spiritum meum, et tu cognovisti semitas meas (Psal. XLI). Et rursum: Renui consolari animam meam, memor fui Dei (Psal. LXXVI). Sagittarum igitur indignatio justi spiritum bibit, quia supernae sententiae elatos, quos in peccatis inveniunt, dum vulnerant, immutant, ut duritiam suam transfixa mens deserat, atque ex salutifero vulnere sanguis confessionis currat. Pensant enim unde vel quo lapsi sunt; pensant a quanta beatitudine ad corruptionis suae tormenta ceciderunt. Et non solum gemunt in his, quae sustinent; sed insuper metuunt hoc quod districtus judex delinquentibus de gehennae ignibus minatur. [Col. 0595D] Unde et recte subjungitur: Et terrores militant contra me. Justorum mens non solum perpendit quid tolerat, sed etiam pavet quod restat. Videt qualia in hac vita patitur, metuit ne post hanc graviora patiatur. Luget quia in hujus caecitatis exsilio a paradisi gaudiis cecidit, timet ne cum exsilium relinquitur, mors aeterna subsequatur. Jam ergo sententiam tolerat in poena, sed minas adhuc venturi judicis formidat ex culpa. Hinc Psalmista ait: In me transierunt irae tuae; et terrores tui conturbaverunt me (Psal. LXXXVII). Interni quippe judicis postquam irae pertranseunt, etiam terrores conturbant, quia jam aliud de damnatione patimur, [Col. 0596A] et adhuc aliud de aeterna ultione formidamus. Nostram ergo calamitatem arena maris graviorem esse cognoscimus, quia dum peccando a Deo recessimus, sub peregrinationis pondere amare gemimus. Quanto igitur in hac exsilii peregrinatione pro peccatis nostris graviora patimur, tanto citius ab ea liberari, et ad patriam redire bonis operibus insistendo optare debemus. Bona quae in primis parentibus perdidimus, et mala quae in hoc praesentis vitae exsilio toleramus, sollicite pensemus; et ut ad statum beatitudinis pervenire possimus, summopere elaboremus. Verba itaque nostra, ut B. Job praemisit, dolore sint plena, et cum lacrymis summoque desiderio ac devotione dicamus Deo cum Propheta:«

[Col. 0596B] Te decet hymnus, Deus, in Sion; et tibi reddetur votum in Jerusalem (Psal LXIV). Hic est psalmus David. Est etiam canticum Jeremiae, Aggaei et Ezechielis de verbo peregrinationis, vel de populo transmigrationis, cum inciperet proficisci. Sicut legitur in historia Regum, Nabuchodonosor rex Babyloniorum filios Israel captivavit, eosque eversa Jerusalem in Babylonem transtulit, in qua captivitate septuaginta annis detenti sunt, cujus captivitatis causa ad litteram fuit verbum quod dictum est in aula Nabuchodonosor. Ubi cum diceretur omnes gentes debere ei subjici, dictum est quod Judaei rebelles erant, et ideo eos captivavit. Hanc autem captivitatem Jeremias futuram praedixit, et praesentem vidit, et praeteritam quadruplici alphabeto [Col. 0596C] in Threnis deploravit. Prophetavit etiam Jeremias, post septuaginta annos rediturum populum in Jerusalem. Inter captivos vero erant quidam prophetae, scilicet Aggaeus et Ezechiel et alii qui de Babylonia reditum intellexerunt in Jerusalem, et praedixerunt atque cum aliis quidam eorum, permittente Cyro rege Persarum, Jerusalem redierunt, sicque Aggaeo et aliis prophetis exhortantibus restitutum est templum. Sed quoniam omnia in figura contingebant illis, haec potius ad nos spiritualiter referenda sunt.

Sciendum itaque est duas esse spirituales civitates in praesenti: una malorum, quae incipit a Cain, et dicitur Babylonia; altera bonorum, quae [Col. 0596D] coepit ab Abel, et dicitur Jerusalem. Unde ait B. Augustinus: »Babyloniae cives facit cupiditas, Jerusalem vero cives facit charitas: quae licet sint mistae corpore, tamen separatae sunt mente; quarum una peregrinatur in altera, et captiva tenetur.« Quandiu enim tenemur vel sumus in corpore, peregrinamur a Domino (II Cor. V), quia de Babylonia ad Jerusalem suspiramus, id est de saeculo, et de corpore mortis ac peccati, ad coelum. Hujus autem peregrinationis et suspirii fuit causa verbum quod dixit diabolus primis parentibus: Eritis sicut dii (Gen. III). Unde Augustinus doctor eximius: »De hac captivitate incipit exire vel redire, [Col. 0597A] qui incipit amare. Charitas enim ad reditum movet pedem.« Et sicut filii Israel, completis septuaginta annis, sub Jesu sacerdote magno redierunt; ita et nos, Christo duce, qui in septuagesima septima generatione secundum Lucam natus est (Luc. III), redire incipimus, donec in futuro consummato hujus vitae septenario, haedis positis in sinistra, nos in dextera Dei collocemur (Matth. XXV). Hanc spiritualem reversionem intellexerunt praedicti prophetae figurari nulla actuali, et pro ista maxime exsultaverunt. Unde et in titulo ponitur, canticum. Et est sensus: canticum est exsultatio, quae est vox redeuntis populi de transmigratione, id est qui transmigravit de coelo ad terram, de perfectione ad confusionem; vel de verbo peregrinationis, [Col. 0597B] id est de populo peregrinante per illud verbum: Eritis sicut dii. Canticum habitum tunc cum inciperent mente proficisci de Babylonia hujus mundi, non inde est canticum, quia peregrinati sunt, sed quia redire incipiunt. Unde B. Augustinus: »Incipit ergo de Babylonia exire, qui incipit Deum et proximum diligere. Charitas, ut supra dictum est, facit civem Jerusalem, cupiditas vero civem Babylonis; et si corpore sunt permisti, desiderio tamen sunt separati.« Hoc est ergo, ut praediximus, canticum Jeremiae, Aggaei et Ezechielis. Jeremias interpretatur excelsus, et significat eos, qui cum Apostolo dicunt: Nostra conversatio in coelis est (Philipp. III). Aggaeus festus Dei dicitur, [Col. 0597C] et significat illos, qui sunt spe gaudentes (Rom. XII), qui in reliquiis cogitationum diem festum agunt Domino (Psal. LXXV). Ezechiel autem, roboravit me Deus interpretatur, et significat eos, qui sunt roborati in Deo. Horum talium est hoc canticum. Intentio itaque prophetae est nos consolari in hoc exsilio, ne quis desperet, quia certificat reditum, et per quem fiat, et quae divitiae sint reversis.

In voce ergo revertentium Propheta laetus cantat, dicens: Te decet hymnus, Deus, in Sion, etc. Augustinus [(65) 1Kb] : Quia de Septuagesima mentionem fecimus, sciendum nobis est tres septuagesimas in sancta Ecclesia memorari: unam significatam, et duas significantes; quarum una in figura praecessit, septuagesima scilicet captivitatis Judaicae; altera [Col. 0597D] in repraesentatione observatur ab Ecclesia, quae incipit a Circumdederunt me, et terminatur in Sabbato in Albis: quam observat Ecclesia in repraesentatione spiritualis nostrae captivitatis, qua captivi sumus, dum in corpore a Domino peregrinamur (II Cor. V): quam praefiguravit septuagesima Judaeorum. Et sicut Judaei ante finem septuaginta annorum [Col. 0598A] licentiam et facultatem revertendi habuerunt, Cyro permittente; et eisdem septuaginta annis completis plene redierunt, Jesu duce; ita et nobis ante finem septenarii hujus peregrinationis per Jesum libertas redeundi est praestita, cujus morte redempti sumus jam secundum animas, et spe liberati; sed, completo hujus vitae septenario, plene liberi erimus utroque homine gloriosi. Unde et Ecclesia miserias nostri incolatus, a Circumdederunt me gemitus mortis, usque Sabbatum paschalem exponens, cantica laetitiae subticet, scilicet Alleluia, Gloria in excelsis Deo, et hujusmodi. In Sabbato vero paschali, jam adepta per Christi passionem facultate redeundi, et ita spe gaudens, cantat alleluia. Sed quia adhuc mole corruptae carnis premitur, [Col. 0598B] latronumque insidias patitur, post alleluia restat Tractus, Laudate Dominum, omnes gentes. Et quia adhuc longius sumus trahendi laboribus, sequenti hebdomada Graduale cum alleluia cantamus, laboriosa via gradientes, et ideo dolentes in re; sed gaudentes in spe. In Sabbato vero in Albis quasi finita septuagesima hujus captivitatis, duo alleluia plenius cantamus, laeti pro gemina nostrae glorificationis stola qua in futuro glorificabimur. Nunc vero ex parte liberati, et spe laeti, quasi de Babylone redeuntes cantamus: Te decet, o Deus, hymnus in Sion: quem cantat, qui vere Deum amat: ubi? In Sion, id est in coelesti patria, ubi modo sumus spe; et ideo cantamus non in Babylone, ubi [Col. 0598C] suspendimus organa nostra. Et est sensus: Illos decet laudare te, qui vel mente, vel re sunt in Sion. Non enim est speciosa laus in ore peccatoris (Eccli. XV). Et tibi reddetur votum, id est anima et corpus immortale, in Jerusalem, hoc est in coelesti patria. Hic in praesenti vovemus bene operando, et cogitando, ibi reddemus pro utroque Deum laudando.

Nota quod patria coelestis est Sion, et eadem est Jerusalem. Ac si diceret: O Deus, vere reddetur tibi votum, quia omnis [(66) 1Kb] caro, id est homo ex omni genere, scilicet pauperes, divites, viri, feminae, docti, indocti, pueri, juvenes, senes, veniet ad te, qui primitias de carne nostra tulisti, id est carnem immunem a peccato assumpsisti. Haec est decima decimae quae summo sacerdoti in veteri lege [Col. 0598D] a minoribus dabatur: haec est etiam nubes levis super quam ascendit Dominus, ut ingrederetur Aegyptum (Isai. XIX). O Domine, ad te ergo, velut ad corpus, aquilae congregabuntur, ut compleatur holocaustum.

Ad ipsum ergo, dilectissimi fratres, de hujus mundi peregrinatione suspirare, ad ipsum oculos [Col. 0599A] mentis debemus attollere, qui nos pretiosissimo sanguine suo dignatus est redimere, et in dextera Dei Patris sedens, ut ejus vestigia inoffenso sequamur pede, nos misericorditer non cessat admonere. Et quia illum decet hymnus in Sion, hoc est in coelesti patria, reddamus illi, bona cogitando, loquendo et operando, vota nostra, sicut ait Propheta: Vovete, et reddite Domino Deo vestro, omnes qui in circuitu ejus affertis munera (Psal. LXXV). Illius itaque benignitatem, in quantum possumus, devote imploremus, ut nobis peccata dimittat, et virtutem bene operandi concedat. Ad bene operandum cum labore consurgimus, ad vitia vero facile labimur: nam et nostra operatio, quamvis recta esse videatur, nos tamen salvare minime poterit, nisi divina nos bonitas [Col. 0599B] sublevando praevenerit, et parcendo refoverit.

Quis unquam suis meritis salvari posset, si pondus hunc divinae justitiae premeret [(67) 1Kb] ? Unde beatus Job districtionem divini examinis subtiliter perpendens, seque peccatorem esse confitens cum profundo cordis gemitu Deo dicebat lugens:

Peccavi. Quid faciam tibi, o custos hominum? (Job VII.) Gregorius [(68) 1Kb] : »Ecce fatetur malum, quod fecit; sed bonum quod Deo in recompensatione debeat offerre, non invenit; quia ad abluendam culpam quaelibet humanae actionis virtus infirma est, nisi hanc misericordia parcentis foveat, et non justitia recte judicantis premat. Unde et [Col. 0599C] recte per Psalmistam dicitur: Melior est misericordia tua super vitas; labia mea laudabunt te (Psal. LXII). Melior est ergo misericordia Dei super vitas, quia quamlibet videamur innocentes, apud districtum tamen judicem nostra nos vita non liberat, si ei reatus sui debitum misericordiae benignitas non relaxat. Vel certe cum dicitur: Quid faciam tibi, patenter ostenditur, quia haec ipsa bona quae agere praecipimur, non praeceptori sed nobis prosunt. Unde rursum per Psalmistam dicitur: Bonorum meorum non eges (Psal. XV). Humilitas autem nostrae destitutionis exprimitur, cum Deus custos hominum vocatur; quia, si ejus nos custodia minime protegit, ante occulti hostis insidias nostrae sollicitudinis oculus vigilans dormitat, Psalmista [Col. 0599D] iterum attestante, qui ait: Nisi Dominus custodierit civitatem, frustra vigilat qui custodit eam (Psal. CXXVI). Per nos namque cecidimus, sed nostris resurgere viribus non valemus. Culpa nos voluptatis propriae semel stravit, sed poena culpae deterius quotidie deprimit. Ad amissam rectitudinem surgere studiorum conatibus nitimur, sed meritorum pondere gravamur. Unde et apte subditur: Quare posuisti me contrarium tibi, et factus sum mihimetipsi gravis? Tunc sibi contrarium Deus hominem posuit, cum homo peccando Deum dereliquit. Serpentis quippe persuasionibus captus hostis ejus exstitit, cujus praecepta contempsit. Justus vero Conditor [Col. 0600A] hunc sibi contrarium posuit, quia inimicum ex elatione deputavit. Sed ipsa haec contrarietas culpae facta est homini pondus poenae, ut corruptioni suae male liber serviat, qui bene servus Dei incorruptionis libertate gaudebat. Salubrem quippe humilitatis arcem deserens, ad infirmitatis jugum superbiendo pervenit, et cervicem cordis erigendo supposuit. Quia qui subesse divinis jussionibus noluit, sub suis se necessitatibus stravit. Quod melius ostendimus, si ea quae dejectus sustinet, et prius carnis, et post pondera mentis exprimamus.

»Ut enim taceamus hoc quod dolores tolerat, quod febribus anhelat, sua quadam aegritudine constringitur: ipsa haec nostri corporis, quae salus vocatur, aegritudo est. Nam otio tabescit, opere deficit; [Col. 0600B] inedia deficiens, cibo reficitur, ut subsistat; refectione lascescens, abstinentia relevatur, ut vigeat; aqua perfunditur, ne arescat; linteis tergitur, ne ipsa nimis perfusione liquefiat; labore vegetatur ne quiete torpeat; quiete refovetur, ne laboris exercitatione succumbat; fatigata vigiliis, somno reparatur; oppressa somno vigiliis excutitur, ne sua pejus quiete lassetur; vestibus tegitur, ne frigoris adversitate penetretur; quaesito calore deficiens, aurarum flatu refovetur. Cumque inde molestias invenit, unde vitare molestias quaesivit, male sauciata, ut ita dixerim, de ipso suo medicamine languescit.

»Remotis ergo febribus cessantibusque doloribus, [Col. 0600C] ipsa nostra salus aegritudo est, cui curanda necessitas nunquam deest. Quot enim solatia ad vivendi usum quaerimus, quasi tot nostrae aegritudinis medicamentis obviamus. Sed ipsum quoque medicamen in vulnus vertitur; quia exquisito remedio paulo diutius inhaerentes, ex eo gravius deficimus, quod provide ad refectionem paramus. Sic nimirum debuit praesumptio corripi, sic superbia sterni. Qui enim elatum semel sumpsimus spiritum, ecce defluentem quotidie portamus luctum. Ipsa quoque mens nostra a secreti interioris securo gaudio exclusa, modo spe decipitur, modo pavore vexatur, modo sustinendo dolorem dejicitur, modo falsa hilaritate relevatur. Transitoria pertinaciter diligit, eorumque amissione incessanter atteritur, quia et [Col. 0600D] incessanter cursu rapiente permutatur. Rebus autem mutabilibus subdita a semetipsa variatur: nam quaerens quod non habet, anxia percipit; cumque habere coeperit, taedet hanc percepisse, quod quaerit. Amat saepe quod despexerat; despicit, quod amabat. Cum labore quae aeterna sunt discit, sed eorum repente obliviscitur, si laborare desierit; diu quaerit, ut parum quid de summis inveniat. Sed ad consueta citius relabens, nec parum in his, quae invenerit perseverat. Erudiri appetens, vix suam ignorantiam superat; sed erudita, gravius contra se scientiae gloria pugnat. Vix carnis suae sibi tyrannidem subjicit; sed tamen adhuc intus culpae [Col. 0601A] imagines tolerat, cujus jam foris opera vincendo restringit. In auctoris sui inquisitione se erigit, sed reverberatam hanc corporearum rerum amica caligo confundit. Semetipsam qualiter incorporea corpus regat, intueri vult, et non valet; requirit mire quod sibi respondere non sufficit, et sub eo ignara deficit, quod prudenter requirit.

Amplam se simul et angustam requirit, considerans qualem se veraciter aestimet. Ignorat quia si ampla non esset, nequaquam tam investiganda requireret. Et rursus si angusta non esset, hoc ipsum saltem quod ipsa requirit, inveniret.

»Bene ergo dicitur: Posuisti me contrarium tibi, et factus sum mihimetipsi gravis; quia, dum repulsus homo, et a carne molestias, et a mente [Col. 0601B] quaestiones tolerat, grave nimirum pondus semetipsum portat. Undique languoribus premitur, undique infirmitatibus urgetur, ut qui, relicto Deo, se sibi ad requiem sufficere credidit, nihil in se nisi tumultum perturbationis inveniret, inventumque se fugere quaereret, sed, auctore contempto, quo se fugeret non haberet. Cujus infirmitatis pondus bene quidam sapiens contemplatus ait: Grave quidem jugum super filios Adae a die exitus de ventre matris eorum, usque ad diem sepulturae in matrem omnium (Eccli. XL). Beatus quippe Job ista considerans, et quare ita ordinata sint, ingemiscens, non justitiam redarguit, sed misericordiam inquirit, ut percunctando ipse humiliter pulset, quod parcendo divina pietas immutet, ac si aperte dicat: [Col. 0601C] Cur quasi contrarium tibi hominem despicis? quia certus scio, quia perire vel ipsum, quem despicere crederis, non vis. Unde bene adhuc et humilitatem confessionis exprimit, et vocem liberae inquisitionis adjungit, dicens: Cur non tollis peccatum meum et quare non aufers iniquitatem meam? Quibus profecto verbis quid aliud quam desiderium praestolati mediatoris innuitur? de quo Joannes ait: Ecce Agnus Dei, ecce qui tollit peccata mundi (Joan. I). Vel certe ab humano genere tunc peccatum plene tollitur, cum per incorruptionis gloriam nostra corruptio permutatur. Esse namque a culpa liberi nequaquam possumus, quousque in corpore mortis tenemur. Redemptoris ergo gratiam, vel [Col. 0601D] resurrectionis soliditatem desiderat, qui iniquitatem suam funditus auferri sperat. Unde mox et poenam, quam ex origine meruit, et judicium, quod ex propria actione pertimescit adjungens, subdit: Ecce nunc in pulvere dormiam, et si mane me quaesieris, non subsistam. Peccanti primo homini dictum est: Pulvis es, et in pulverem reverteris (Gen. III). Mane autem dicitur illa tunc manifestatio mentium, quae in adventu judicis, apertis cogitationibus, quasi post noctis tenebras demonstratur. De quo nimirum mane per Psalmistam dicitur: Mane astabo tibi, et videbo; quoniam non Deus volens iniquitatem tu es (Psal. V). Quaerere autem Dei est hominem subtili interrogatione discutere, et districte discutiendo judicare. Beatus igitur Job humanae [Col. 0602A] dejectionis damna considerans videat, quia in praesenti jam poena premitur, et adhuc de futuris gravius urgetur, et dicat: Ecce nunc in pulvere dormiam, et si mane me quaesieris, non subsistam. Ac si apertius deploret, dicens: In praesenti quidem mortem carnis jam patior, et tamen adhuc de venturo judicio graviorem mortem districtionis tuae sententiam pertimesco. Interitum pro culpa sustineo, sed adhuc in judicium veniens, culpas restitui, et post interitum formido. Exteriorem ergo mortem considerans, dicat: Ecce nunc in pulvere dormiam; interiorem etiam metuens adjungat: Et si mane me quaesieris, non subsistam.

»Quantalibet enim justitia electi polleant, nequaquam tamen sibi ad innocentiam sufficiunt, si [Col. 0602B] in judicio districte requiruntur. Sed hoc nunc ad solatium suae electionis inveniunt, quod nequaquam se posse sufficere humiliter sciunt. Sub humilitatis ergo tegmine a gladio se tantae animadversionis abscondunt, et quo terrorem venturi judicis praestolantes, continuo tremore trepidant, eo indesinenter agitur, ut paratiores fiant. Ad serviendum Deo sese studiose praeparant: sed quia nemo perfectus, de sua minime praesumentes justitia, Dei judicium cum timore exspectant.«

Si enim primus homo in paradiso constitutus Deo obediret, electis hominibus peccandi necessitas non incumberet. Sed quia ipse uxoris vocem audiens, Deo noluit obedire, electi in hac mortali peregrinatione, etsi velint, sine culpa non possunt vivere. [Col. 0602C] Unde in Job legitur: Nullus hominum sine peccato, nec infans cujus vita est unius diei super terram (Job XIV). Primus igitur homo per inobedientiam peccavit, et omnes qui de illius stirpe nascuntur, vinculis originalis peccati sunt obligati. Quia ergo magis vocem mulieris quam Dei vocem audire voluit, idcirco honorem quem illi in prima creatione Deus contulit, infeliciter corrupit. Deus itaque in magna hominem dignitate condidit, cum illum animantibus cunctis post se praesidem constituit. Magnae, inquam, dignitatis fuit, quem Deus propriis manibus, id est propria virtute plasmavit, et cujus animam inspirando creavit. Nimirum leve ac supervacuum esse non potuit, quod Dei manus [Col. 0602D] specialiter fecit, ejusque inspiratio animavit. Inspiravit ergo Deus in faciem hominis spiraculum vitae, et praefecit eum volucribus coeli, cunctisque animantibus terrae. Ad quid? Ad hoc videlicet, ut Deo serviret, creaturis imperaret, Deo obediret, creaturam ad serviendum sibi cogeret, Deum cognosceret, et a creatura solatium vitae acciperet.

In magna igitur dignitate, ut praediximus, homo conditus est, qua cunctis animantibus praecelleret, soli Deo serviret, mundo imperaret, praecepta Domini ad promerendam aeternam felicitatem summopere custodiret, in potestate obedientiam mandatorum, et contemptum haberet. In propria ergo illum Deus potestate reliquit, ut si praecepta vellet servare, viveret; si autem nollet, nullam de transgressione [Col. 0603A] excusationem haberet, et idcirco pro meritis poenas juste lueret. Magna igitur de Dei bonitate dona perceperat; sed quia illi obedire contempsit, dignitate amissa, mortis ac maledictionis sententiam incurrit. Nullam igitur de suae praevaricationis reatu excusationem habuit, quia non ignoranter, sed ex industria, hoc est scienter peccavit; ideoque beneficiis Dei ingratus exstitit. Nam tanto devotius Deo obedire debuerat, quanto majora de ipsius largitate bonitatis dona perceperat. Ideo cuncta animantia terrae subjecta sunt illi, ut ipse humiliter subjiceretur omnium Creatori. Et sicut creatura indesinenter Dei jussu homini impendit servitium, ita homo devotum deberet Deo exhibere famulatum. Sed quid inconvenientius, quidve infelicius, [Col. 0603B] quam quotidie a creaturis solatium vitae extorquere, et Deum coeli ac terrae rectorem, qui cuncta, quae sub coelo sunt, gratuita bonitate sua propter hominem creavit, contemnere? Proh dolor! Deus hominem constituit praesidem cunctis animantibus, homo vero contemnit Deum in suis actibus. Deus propria benignitate sua hominem cunctis sub coelo creaturis praefecit, homo vero per suam pravam voluntatem Deum, a quo illi cuncta haec subjecta sunt, despicit. Deus hominem formans magnam illi dignitatem tribuit, homo Deum contemnens praecepta ejus vilipendit. Deus hominem diligens constituit eum super cuncta animantia, homo, id est humanum genus Deum obliviscens adoravit idola. Quia igitur homo superbiens Deum [Col. 0603C] contempsit, et privilegium dignitatis perdidit, et damnationem sibi acquisivit. Sed quamvis ipse Domini contempserit praeceptum, adhuc tamen illi creatura persolvit servitium. Requirit a creaturis indesinenter vitae solatium, et suo Creatori denegat obsequium.

Tu igitur, o homo, graviter in hac causa peccas, graviter delinquis, gravi et inexcusabili culpa te ipsum constringis, dum Creatorem despicis, et ejus imperas creaturis. Creatori servire non vis, et ad serviendum tibi creaturam cogis. Cuncta sub coelo ab eo condita serviunt tibi, et tu servitium denegas illi. Dupliciter itaque peccas, bis delinquis; dum non solum Creatori digna obsequia non rependis, verum etiam ingratus ejus beneficiis existis. Peccatum [Col. 0603D] peccato superponis, quia et illi servire renuis, et debitas pro collatis tibi donis grates referre dedignaris. Cujus ergo virtute subsistis, beneficiis frueris, donis reficeris dextera sustentaris, pietate quamvis malus toleraris, fortitudinem cur non expavescis? Bonum quippe tibi fuerat et utile ejus omnipotentiam pertimescere et praeceptis parere. Tu igitur qui omnium Conditori rebellis existis et ejus imperas creaturis; qui Dominum contemnis, et creaturam ad obediendum tibi cogis; qui Dei potentiam non extimescis, beneficiis frueris; qui in his quae sub coelo sunt, exerces dominatum, et illi a quo tibi haec subjecta sunt, denegas servitium; qui ipsum non cognoscis, [Col. 0604A] de cujus manu indesinenter vitae subsidia suscipis; qui dorsum, et non faciem ad illum convertis, cujus ope sustentaris; qui ipsum post tergum projicis, cujus providentia gubernaris: time Dominum te misericorditer sustinentem et patientem, ne in ejus adventu sentias eum districtum et severum judicem. Time, inquam, Dominum, a quo multa bona percipis, ne cum venerit judicare saeculum, perdat te cum impiis. Esto sollicitus, ne in aliquo praecepta illius praetereas, et velut transgressor iram ejus incurras. In omnibus obtempera praeceptis illius, ut in die districti examinis aggregari possis electis ovibus. Mandata Conditoris prae oculis habeto, ut in dextera ipsius merearis statui tempore novissimo. Propitius enim tibi erit Deus, si vitam [Col. 0604B] tuam emendaveris citius. Statim ipsius gratiam consequeris, si devote illius praeceptis obtemperaveris. Mandata ergo ipsius in omnibus perfice, ut iram ejus possis evadere. Corrige tua vitia, dum te patienter exspectat, ne illius sententia te graviter puniat. Terror justi judicii ejus te a culpa revocet, ne ipsius censura te incorrigibilem damnet. Dilatio te corrigat exspectantis, ne justitia premat judicantis. Continuo illum habebis propitium, si tandem conversus emendaveris teipsum. Perfacile poteris Deum habere placatum, si in melius mutaveris vivendi decretum. Quanto ad poenitentiam tardius recurris, tanto apud Deum culpabiliorem te constituis. Ab eo enim cui pecunia diuturnitate temporis feneratur, cum usura exigitur. Quanto igitur ingratus per [Col. 0604C] longinquiora vitae tuae spatia Dei beneficiis pro uteris, tanto gravioribus condemnationis te ipsum vinculis astringis. Nec jam ullam de inobedientia excusationem habere poteris, nisi ad ipsum veraciter poenitendo citius accesseris. Quid ergo retribues ei pro omnibus, quae praestitit tibi? Quid illi in recompensatione reddes donorum, qui tuorum non eget bonorum? Quid summo opifici digne offerre poteris, o homo paupercule, qui semper thesauris abundat indeficientibus? Quid illi sufficienter poteris retribuere, terra, et cinis vermiumque cibus, cujus est omnis terra et plenitudo ejus? (Psal. XXIII) Dei enim beneficia tibi collata, sicut excedunt numerum, sic et tuum meritum. Numerari prae multitudine non possunt a te, quia multa sunt valde. Modum [Col. 0604D] excedunt, quia terminum transcendunt. Non possunt excogitari, nec humana mente comprehendi. Tua merita donis Dei non poteris aequare, nec tuo sensu illa ad plenum intelligere

Sicut ad investigandum Dei beneficia tibi ab eo praestita tuus sensus non sufficit, sic ad laudandum tua scientia non suppetit. Beneficiorum Dei magnitudo cordium superat cogitationes, et innumerabilis donorum multitudo linguae vincit laudes. Si enim totum vitae tuae cursum in Dei laudibus studueris expendere, illique sine intermissione actiones gratiarum persolvere, totisque ei viribus servire, non tamen tua obsequia illius donis poteris compensare. Quid ergo? Nunquid a laudibus est cessandum? [Col. 0605A] Nunquid a bonis operibus desistendum? Nequaquam. Imo omni tempore vitae nostrae summo studio bonis debemus operibus insistere, Deum pura mente laudare, toto cordo illi adhaerere, innumeras gratiarum actiones referre, mundas ad ipsum orationes levare. Non tamen quod istis virtutibus ea, quae debemus divinis beneficiis, compensare possimus; sed ut cordis nostri voluntas his conatibus ostendatur; quatenus quod nostra imbecillitas non valet perficere, devotionis voluntas per gratiam possit obtinere. Quamvis itaque homo sit divinae potestati subditus, ejusque praecepta implere studeat in omnibus, fidem rectam teneat moribus, legem custodiat, justitiam diligat, virtutes exerceat, vitia contemnat, peccata lacrymis abluat, si fieri potest [Col. 0605B] merita hominum excellat; totum tamen parum est et breve ad Dei comparationem donorum, quae nobis indignis gratuita bonitate sua in hac vita praestitit, et quae in coelesti patria, si ei obedientes fuerimus, ipsumque in omnibus et super omnia dilexerimus, praeparavit. Unde Apostolus ait: Nec oculus vidit, nec auris audivit, nec in cor hominis ascendit quae praeparavit Deus diligentibus se (I Cor. II).

Sicut ergo per inobedientiam primi parentis nostri Adae, a paradisi deliciis expulsi sumus, ita per ineffabilem Dei clementiam ad paradisi gaudia nos pervenire credimus. Et sicut nos praeceptorum Dei contemptus a paradisi amoenitate extorres constituit, ita nos obedientia Jesu Christi liberatoris nostri [Col. 0605C] nos ad bona, quae per eum Deus Pater diligentibus se praeparavit, pertingere fecit. Per primi hominis praevaricationem in hujus exsilii devenimus aerumnam; sed per Redemptoris nostri humilitatem vitam adepti sumus aeternam. Ideo enim semetipsum humiliavit factus obediens Patri Deo usque ad mortem (Philip. II), ut nos perduceret ad paradisi felicitatem. Per Adae peccatum a paradisi sedibus infeliciter corruimus, sed per Jesu Christi Salvatoris nostri justitiam ad aeternae felicitatis spem indubitanter consurreximus. Antiquus hostis nostrae felicitati invidens, spoliavit nos stola immortalitatis; Christus Deus et homo nostrae infirmitati condolens, per seipsum nos erexit ad videndam faciem sui Patris. Amen.

[Col. 0605D] De hac etiam Dominica Septuagesimae quaedam in hoc sermone inseruimus, quae in ecclesiasticis libris a sanctis Patribus statuta invenimus. Primo videlicet quid dies isti significent. Secundo ubi incipiant, et ubi terminentur. Tertio de institutione eorum. Quarto de illorum officiis. Septuagesima igitur repraesentat tempus deviationis quod fuit poenae et culpae. Unde statim in prima Dominica incipit legi historia libri Geneseos, et legitur usque ad Dominicam, quae in passione Domini intitulatur, ubi agitur de deviatione, et errore primorum parentum. Deviatio dicitur cum aliquis deviat a sancto sibi et justo injuncto mandato. Sabbato ergo [Col. 0606A] in Vesperis ante Septuagesimam Alleluia deponimus, et in vigilia Paschae illud resumimus. Septuagesima dicitur, quia septies decem dies habet. Haec autem Septuagesima, quam praesens agit Ecclesia, septuaginta annos repraesentat, quibus Israel sub servitute Babylonica fuit. Nam quemadmodum illi deposuerunt organa sua, dicentes: Quomodo cantabimus canticum Domini in terra aliena (Psal. CXXXVI)? similiter et nos deponimus cantica laudum.

Postquam vero illis data est a Cyro rege Persarum septuagesimo [(69) 1Kb] anno licentia redeundi, coeperunt laetari; sic et nos in Sabbato Paschae Alleluia cantamus repraesentando eorum laetitiam. Sed tamen illi in apparatu reditus, et colligendo sarcinulas [Col. 0606B] multum laboraverunt; et nos quoque post Alleluia statim Tractum subjungimus, scilicet Laudate Dominum, qui laborem significat. Illi cum laetitia redeuntes labore itineris vexabantur, et nos per totam septimanam paschalem Graduale cum Alleluia cantamus, per Graduale laborem, per Alleluia vero laetitiam designantes. Demum illi patriam intrantes plenam susceperunt laetitiam, et nos Sabbato quo terminatur Septuagesima, duo canimus Alleluia. Sed et nostra septuagesima dierum, et illorum septuagesima annorum, quasi quaedam historia totum genus humanum [totius generis humani] ab Adam usque ad finem mundi figurat exsilium, quod revolutione septem dierum peragitur, et sub septem [Col. 0606C] millibus annorum includitur, ut per septuagintadies, vel per septuaginta annos, aut per septuaginta centenas annorum intelligamus. Ab initio enim mundi usque ad Ascensionem Domini sex millia annorum computamus. Ex tunc vero quidquid temporis sequitur usque ad finem mundi, sub septimo milliario comprehendimus, cujus numerum solus Deus novit. Quemadmodum ergo filii Israel septuagesimo anno per Cyrum a Babylonica servitute sunt liberati; sic nos per Christum in sexta mundi aetate a servitute diaboli sumus redempti reddita nobis innocentiae stola per remissionem baptismi. Unde nos in Sabbato Paschae Alleluia cantamus jam spe aeternae quietis et recuperationis patriae gratulantes. Israel laborabat in operando reditum, et redeundo; [Col. 0606D] et nos in Ecclesia praesenti ad impletionem decem mandatorum legis laborare debemus. Sed cum finito tempore nostri exsilii ventum erit ad patriam, tunc utraque decorabitur stola; cum corpus et anima simul glorificabuntur, quod figuratur per duo Alleluia, quae in fine Septuagesimae decantantur.

Sexagesima sonat sexies decem, et significat tempus viduitatis Ecclesiae, et moerorem illius per absentiam sponsi, licet tamen Christus sit nobis praesens secundum divinitatem. Unde dicitur: Ego vobiscum sum omnibus diebus usque ad consummationem saeculi (Matth. XXVIII). Tamen secundum quod est homo, in coelo est, et sedet ad dexteram [Col. 0607A] Dei Patris. Dantur hic tamen sponsae in remedium et solamen sex opera misericordiae, quae sunt pascere esurientes, potare sitientes, visitare infirmos, vestire nudos, pauperes et peregrinos hospitari: septima adjicitur secundum Tobiam, scilicet mortuos sepelire (Tob. XII). Haec sunt data sponsae, ut se in eis exerceat, et ut per eorum et Decalogi observationem sibi mereatur sui sponsi januam aperiri, et jucundo illius amplexu perfrui.

Quinquagesima dicitur, quia quinquies decem sonat, [Col. 0608A] et significat tempus remissionis sicut in veteri testamento quinquagesimus annus remissionis annus dicebatur. Unde in hoc tempore maxime cantatur quinquagesimus psalmus, scilicet Miserere mei, Deus, qui est psalmus poenitentiae et remissionis. Hoc igitur tempore jejunamus, ut peccatorum remissionem obtineamus; ipso praestante, qui in Trinitate perfecta vivit et regnat Deus per omnia saecula saeculorum.



SERMO OCTAVUS. IN SEXAGESIMA.
[Col. 0607]

[Col. 0607B] [(70) 1Kb] Noe Lamech filius a primo homine Adam decimus, pater atque reparator orbis secundus, inventus coram Deo justus, longanimis in spe, sapiens exstitit in operibus. Iste jussus arcam condidit, admonitus introivit, turbulentus [(71) 1Kb] diluvii fluctus non horruit, nec fragores ventorum, vel murmura nubium expavit; gestatur procellis, nec mergitur; serpentibus et bestiis sociatur, nec temere cui ferae colla submittunt, alites famulantur. Namque avem misit, redeuntem sustinuit, sed perfida corvi fraude decipitur; merito columbae gestantis ore ramum pacificae arboris edocetur. Hunc enim Deus in illa generatione justum invenit. Huic et sui secreta consilii aperuit, cum alto suo justoque judicio homines de superficie terrae delere voluit, ait enim: [Col. 0607C] Poenitet me fecisse hominem (Gen. VI). Poenitentia quidem in Deum nulla cadit, sed nostro more loquitur, qui compungi poenitentia solemus, quando contra propositum nostra opera converti videmus, poenitere se hominem fecisse dixit, quem a rectitudine suae facturae peccando degenerare conspexit. Recte ergo Deus in hominibus, quos creavit, se dixit poenitere, quia repletam vidit terram eorum iniquitate.

Sed quia ista, fratres charissimi, breviter praediximus, dignum est, ut de beati Noe historia ad utilitatem vestram plenius aliqua exponamus. Vir iste, sicut de illo sancta Ecclesia canit [(72) 1Kb] , justus et perfectus fuit, cum Deo ambulavit, et in suis operibus Christum significavit. Noe nequies [Col. 0607D] interpretatur, pro eo quod sub illo omnia retro opera per diluvium quieverunt, finemque acceperunt: unde et Pater ejus vocans nomen illius Noe, dixit (Gen. V): Iste nos ab omnibus operibus nostris requiescere facit in terra, cui Deus maledixit [(73) 1Kb] . [Col. 0608B] Noe igitur requies interpretatur, et Dominus discipulis suis loquitur: Discite a me quia mitis sum et humilis corde, et invenietis requiem animabus vestris (Matth. XI). Solus justus Noe in illa generatione invenitur, cui septem animae tribuuntur, quia solus justus et perfectus in humano genere Christus invenitur, cui septem Ecclesiae propter septemplicem spiritum illuminantem in una Ecclesia condonantur. Noe per aquam et lignum liberatur; lignum quippe et aqua crucem designat, et baptismum in sancta Ecclesia. Sicut enim ille cum suis per aquam et lignum salvatur, sic familia Christi per baptismum, et crucis passionem signatur, et ab aeterna damnatione liberatur. Arcam construxit Noe de imputribilibus lignis; Ecclesia construitur a Christo [Col. 0608C] ex hominibus in sempiternum victuris. Arca enim ista Ecclesiam demonstrabat, quae in hujus mundi fluctibus natat. Quod autem de lignis quadratis fieri jubetur eadem arca, undique stabilem sanctorum significat vitam ad omne opus bonum paratam. Quocunque enim quadratum verteris lignum, procul dubio immobile stabit et firmum. At vero arcae ligna bitumine glutinantur intrinsecus et extrinsecus, ut in compage unitatis tolerantia signetur charitatis, ne tentantibus Ecclesiam scandalis, sive ab his qui sunt intus, sive ab his qui foris, fraterna cedat junctura, et solvatur vinculum pacis. Est enim bitumen violentissimum et ferventissimum gluten significans dilectionis ardorem et vim magnae fortitudinis ad tenendam spiritualem societatem. Arcam [Col. 0608D] enim bitumen conglutinat, et Ecclesiam charitas, et amor sanctorum constringit atque consolidat. Quod autem arca trecentis cubitis est longa, significat quod per sex aetates extenditur in saeculo Christi Ecclesia. In prima aetate saeculi in morte Abel et in [Col. 0609A] nativitate Seth Christus praeostenditur. In secunda figuris et aenigmatibus praemonstratur. In tertia patriarcharum dictis praenuntiatur. In quarta testimoniis legis nasciturus, passurus, moriturus, resurrecturus, in coelum ascensurus, atque ad judicandum vivos et mortuos et saeculum per ignem inde venturus asseritur. Quinta prophetarum praeconiis praedicatur. Sexta autem per Evangelium jam venisse aperte monstratur. Sexies enim quinquaginta faciunt trecentos, quod est omne saeculi tempus. Quod cubitis quinquaginta latitudo arcae expanditur, significat quod quinquagesimo die post resurrectionem Domini in Ecclesia fidelium ad ampliandos terminos ejus Spiritus sanctus dilatatur; propter quod ait Apostolus: Charitas Dei diffusa est in cordibus [Col. 0609B] nostris per Spiritum sanctum, qui datus est nobis (Rom. V). Quod autem ejus altitudo triginta cubitis surgit, significat quod Christus, qui est altitudo Ecclesiae, triginta annorum aetatem gerens doctrinam Evangelii consecravit. Sic enim testatur ipse, non se venisse legem solvere, sed implere (Matth. V). Quod eadem arca collecta in unum desuper cubitum consummatur, unitatem sanctae fidei docet tenendam, sine qua nullus ab aeterna damnatione liberatur. Quod autem ei aditus a latere fit, significat, quia nemo Ecclesiam intrare dignus sit, nisi per sacramentum remissionis peccatorum, quod de Christi latere aperto manavit. Quod inferiora arcae bicamerata et tricamerata construuntur, sic ex omnibus [Col. 0609C] gentibus bipertita multitudine propter circumcisionem et praeputium Ecclesia congregatur, vel tripertita propter tres filios Noe, quorum progenie universus orbis repletur; et ideo inferiora arcae dicta sunt ista, quia diversitas gentium est in hac terrena vita. In summo autem omnes consummantur in uno, et non est ista varietas in Dei regno, quia Christus est omnia in omnibus (Coloss. III), tanquam nos desuper coelesti unitate consummans in cubito uno. Quod cuncta animalium genera includuntur in arca, significat quia ex omnibus gentibus congregatio fit in Ecclesia. Quod etiam Petro discus ille demonstratur, significat quod munda et immunda ibi sunt animalia, sicut in Ecclesiae sacramentis boni et mali versantur. Quod septena munda [Col. 0609D] sunt, et immunda bina, non quod pauciores mali sunt quam boni in Ecclesia, sed quia boni servant unitatem spiritus in vinculo pacis absque discordia. Sanctum autem Spiritum divina Scriptura septiformi operatione commendat, sapientiae videlicet et intellectus, consilii et fortitudinis, scientiae et pietatis et timoris Domini (Isai. XI). Unde et ille numerus quinquaginta dierum ad sancti Spiritus adventum pertinens in septies septenis, qui fiunt quadraginta novem, uno addito, consummatur. Propter quod dictum est: Solliciti servare unitatem Spiritus in vinculo pacis (Ephes. IV). Mali autem in binario numero ad schismata faciles, et quodam modo [Col. 0610A] ostenduntur divisibiles. Quod ipse Noe octavus nominatur cum suis, quia Christus qui est spes nostrae redemptionis octavo die, id est primo post Sabbatum resurrexit a mortuis, qui dies a passione tertius, in numero qui volvitur per omne tempus et primus est et octavus. Quod post septem dies ex quo ingressus est Noe in arcam factum est diluvium, significat quia in spem futurae quietis, quae septimo die significata est, baptizantur in remissionem peccatorum. Quod praeter arcam omnis caro quae sustentabatur terra, diluvio est consumpta, significat quia praeter Ecclesiae societatem aqua baptismi quamvis eadem sit non solum non [(74) 1Kb] valet ad salutem, sed valet potius ad perniciem. Quod quadraginta diebus et quadraginta noctibus [Col. 0610B] pluit, et omnis caro deletur, notat quia omnis reatus peccatorum in decem praeceptis legis per universum orbem terrarum admittitur, qui quatuor partibus continetur. Decem quippe quater ducti quadraginta faciunt. Quod Noe quingentorum erat annorum, cum ei dixit Dominus, ut aedificaret arcam, significat in quinta mundi aetate aedificatam esse Ecclesiam. Quod per centum annos fabricatur arca, hoc demonstrat quod per omnes aetates praedicatur Ecclesia. Centum autem hi anni omne tempus ostendunt hujus saeculi. Quod Noe sexcentorum annorum erat, quando ingressus est arcam, hoc significabat quod sexta aetate saeculi in manifestatione Evangelii adimpletur Ecclesiae perfectio, quae [Col. 0610C] nos a mundi fluctibus liberat. Quod secundo mense anni sexcentesimi intrat Noe in arcam, eamdem aetatem significat senariam. Menses quippe duo sexagenario concluduntur numero. A senario enim numero et sexaginta cognominantur, et sexcenti, et sex millia, et sexcenta millia, et sexcenties, et quidquid deinceps majoribus gradibus per eumdem articulum numerosa et infinita consurgunt incrementa. Quod etiam commemoratur vicesimus septimus dies mensis ad ejusdem quadraturae significationem pertinet, quae jam in quadratis exposita est lignis. Hic autem evidentius ostendit; quia nos admonet ad omne opus bonum paratos, id est quodammodo conquadratos trinitas perficit; in memoria videlicet, quia Deum recolimus; in intelligentia, quia illum [Col. 0610D] cognoscimus; in voluntate, quia eum diligimus. Tria enim ter novem sunt, et novem ter viginti septem fiunt, qui est numerus ternarii quadratus. Quod arca septimo mense requievit et sedit, ex quo diluvium coepit esse, significat septenariam requiem quietis Ecclesiae. Quindecim cubitis supercrevit aqua excedens altitudines montium. Octo itaque et septem quindecim faciunt. Octo enim significat resurrectionem; septem vero aeternam quietem. Quod post dies quadraginta emissus ex arca corvus non est reversus, significat homines mundanae cupiditatis teterrimos, qui post acceptum baptismum sic se terrenis curis illigant, ut ad Ecclesiam per bona [Col. 0611A] opera necdum recurrant. Quod columba emissa, non inventa requie est reversa, ostendit per novum testamentum requiem sanctis in hac vita non esse promissam, sed in futura. Post quadraginta enim dies ex arca emittitur, qui numerus vitam significat, quae in hoc mundo agitur. Denique post septem dies dimissa propter illam operationem septenariam spiritualem olivae fructuosum surculum, quo significaret nonnullos etiam baptizatos extra Ecclesiam, si eis defuerit posteriori tempore pinguedo charitatis quasi vespere in ore columbae, tanquam in osculo pacis ad societatem perduci posse unitatis. Quod post alios septem dies dimissa non est reversa, significat requiem sanctorum cum Domino in coelesti patria. Quod, peractis sexcentis [Col. 0611B] vitae Noe annis, aperitur arcae tectum, significat quod sexta aetate revelabitur absconditum sacramentum atque promissum. Quod autem vigesima septima die secundi mensis terra dicitur arefacta, tanquam jam finita esset baptizandi necessitas in numero dierum octavo, vel septimo: ipse est enim secundi mensis vigesimus octavus, qui numerus ex illa conjunctione est spiritus et corporis; et septies octonos habet uno addito propter unitatis vinculum, quo universa Ecclesia copulatur. Cur de arca conjuncti exeunt, qui disjuncti intraverunt? Sic enim legimus: Quod intraverunt in arcam Noe, et filii ejus, uxor illius, et uxores filiorum ejus (Gen. VII). Cur ergo seorsum viri, et seorsum feminae commemorantur intrasse, nisi quod caro concupiscit adversus spiritum, spiritus [Col. 0611C] autem adversus carnem (Galat. V) in hac peregrinatione? Postmodum autem exeunt Noe, et uxor ejus, filii ejus, et uxores filiorum ejus. Hoc est juncti masculi et feminae, quia in fine saeculi atque justorum resurrectione corpus adhaerebit spiritui omnimoda et perfecta pace, nulla mortalitatis indigentia, vel concupiscentia resistente. Quod dantur eis in escam cuncta animalia, sicut in illo disco dicitur Petro: macta et manduca (Act. X), quod ejecto sanguine manducare jubetur, ne vita pristina quasi suffocata in conscientia teneatur, sed habeat tanquam effusionem sanguinis per confessionem oris. Quod vero testamentum posuit Deus inter se et homines, atque omnem animam vivam, ne iterum diluvio [Col. 0611D] perdat eam, arcum scilicet, qui in nubibus apparet, qui nunquam nisi de sole resplendet. Illi enim diluvio non pereunt qui in prophetis et omnibus divinis Scripturis tanquam in nubibus gloriam Christi agnoscunt, et suam non quaerunt.

Fratres charissimi, sicut jam superius a majoribus expositum est, arca ista Ecclesiam praefigurabat, quae in hujus mundi fluctibus natat. Sancta Ecclesia inter hujus mundi procellas natat, sed tamen, Christo gubernante, omnia adversa superat, undique adversitatibus tunditur, sed non quassatur. Ex omni parte ab hostibus et falsis fratribus impugnatur, [Col. 0612A] sed partim perferendo, partim resistendo nullatenus vincitur. Saepe ab inimicis impugnatur, a Judaeis scandalizatur, a paganis subsannatur, et tamen pro illis Domino sine intermissione preces fundit, ut ab aeterna damnatione liberentur. Libenter persecutionis tempore usque ad effusionem sanguinis pro Christi amore patitur; tempore autem pacis jejuniis, vigiliis, abstinentiis et orationibus exercetur. Persecutionis tempore inimicorum afficitur gladiis; pacis autem tempore seipsam crucifigit cum vitiis et concupiscentiis. Sancta Ecclesia Jesu Christi sponsi sui fideliter sequens vestigia patienter tolerat, et fortiter omnia vincit adversa propter aeternae remunerationis praemia. Sancta igitur electorum Ecclesia tempore persecutionis habet rosas, [Col. 0612B] et in pace lilia; per rosas quippe sanctos martyres, qui pro Christi nomine sanguinem suum fuderunt; per lilia vero sanctos confessores intelligimus, qui propriis voluptatibus resistentes, et vitia carnis expugnantes sine ferro martyres exstiterunt. Unde Salomon sub persona ejusdem Ecclesiae figuraliter dicit in laudibus Christi: Labia illius lilia distillantia myrrham primam (Cant. V) [(75) 1Kb] . Quid enim per labia sponsi, scilicet Christi, nisi ipsos confessores quos jam diximus? id est Ecclesiae praedicatores accipimus, qui dum mortes martyrum praedicant, quasi myrrham mortificandae carnis ad condimentum distillant: quae myrrha bene prima esse dicitur, quia nullus sic mortificatur, sicut ille qui pro Christo martyrio finitur. Prima enim dixit non [Col. 0612C] pro tempore, sed pro dignitate. Quid est quod labia sponsi, scilicet Christi, lilia esse dicuntur, nisi quod illi per quos Christus loquitur, necesse est ut mundi sint, et bonus odor per eos aspergatur? De quibus Paulus apostolus erat, qui de se suisque sociis dicebat: Bonus odor sumus Deo, in omni loco in his qui pereunt, et in his qui salvi fiunt (II Cor. II).

Itaque, sicut jam superius diximus. sancta Ecclesia tempore persecutionis habet rosas, id est martyres; tempore pacis lilia, scilicet confessores. Rubor quippe rosarum sanguinem designat martyrum. Unde in laudibus Ecclesiae dicitur: Emissiones tuae paradisus malorum punicorum cum pomorum [Col. 0612D] fructibus (Cant. IV). Sancta Ecclesia quid emittit nisi cum sanctis operibus sancta verba quibus filios gignit, et nutrit? [(76) 1Kb] Quorum dum alios usque ad martyrium perducit, alios in sancta conversatione erudit; hos sanguine martyrii rubentes ad aeternam patriam transmittit, illos vero in sanctis operibus viventes proximis in exemplum sanctitatis tradit: quid aliud quam mala punica et pomorum fructus emittit? mala enim punica sub rubeo cortice multitudinem granorum continent; fructus vero pomorum in se refectionis dulcedinem habent. Sic sancti martyres, dum sub igne tribulationis laborant, dum pro Christo sanguinem exterius fundere [Col. 0613A] non dubitant, multitudinem virtutum interius sibi in mente congregant. Sancti etiam quique, qui in pace Ecclesiae vivunt, fructus pomorum gerunt; quia, dum sancta opera perficiunt, proximis exempla tribuunt, quorum exhibitione sese, qui volunt, reficiunt. Quotquot enim sunt in Ecclesia sancti, sive igne passionis ardeant, sive in pace Ecclesiae quiescentes succrescant, sanctarum virtutum odore tanquam paradisum suavitatis et deliciarum constituere in se, dum vivunt, non cessant. Dicatur ergo Ecclesia sancta electorum floribus plena. In bello habet rosas, et in pace lilia. Recte siquidem lilii nomine doctores signantur ecclesiae, quos oportet pariter castitatem corporis, et munditiam mentis conservare; ipsis enim dicitur: Sint lumbi [Col. 0613B] vestri praecincti (Luc. XII). Curare namque Ecclesiae doctores necesse est, ut et munditia castitatis coram Deo resplendeant, et lumine operationis bonae, exempla videlicet bene vivendi hominibus tribuant. Corporis castitatem conservando quodammodo Deo appropinquant; proximis vero bonae vitae exempla praebendo aeternae remunerationis praemia sibi augmentant. Angeli Graece nuntii interpretantur Latine. Recte ergo omnes qui doctorum officio funguntur, per hoc quod voluntatem Dei hominibus annuntiant, angeli vocantur.

Ad ea igitur, dilectissimi, necesse est ut redeamus, quae de beati Noe laboribus, atque diluvio in hujus sermonis initio proposuimus. Cum enim aliqua de Ecclesiae doctoribus quamvis breviter diximus, [Col. 0613C] accepto itinere paulo longius recessimus. Deus summe justus et bonus per diluvium de sub coelo alto suo consilio delevit humanum genus; sed nunquid propter hoc injustus est credendus? nequaquam. Injustum omnino esse non potest quod justo judici placet. Unde beatus Hieronymus, vir sanctarum Scripturarum peritissimus [(77) 1Kb] : Quod si nobis videtur crudelis Deus, rigidus et cruentus, quod in diluvio humanum delevit genus, et super Sodomam et Gomorrham sulphur, et ignem pluit, Aegyptios submersit in fluctibus, Israelitarum cadavera in deserte prostravit: scitote, ideo eum ad praesens reddidisse eis supplicia, ne in aeternum eos puniret gehennae ignibus. Sic etiam alibi ait Dominus: Pepercit eis [Col. 0613D] oculus meus. ne eos interficerem, atque delerem in montibus (Ezech. XX). Quomodo autem eis pepercit, quorum cadavera in solitudine jacuerunt? et excepto Jesu Nave, et Calepf filio Jefone [(78) 1Kb] , terram promissionis eorum nullus introivit? Ex quo intelligimus vivere eos, nec aeternis suppliciis reservatos, nec de libro viventium esse deletos. Ex eo igitur quod in terram repromissionis inducti non sunt, perire credendi sunt? Absit! Deus non est crudelis credendus, sed pius; quia summe misericors est et benignus. Ideo igitur in hac vita quos [Col. 0614A] vult, castigat, ne eos aeternaliter puniat [(79) 1Kb] . Gemino more Deus respicit, vel ad veniam, vel ad vindictam. Ad veniam, sicut Petrum; ad vindictam, sicut ad facta Sodomorum se testatur descensurum, et visitaturum. Tribus modis percutit Deus quos vult, id est ad damnationem reprobos, ad purgationem quos errare videt electos, ad propagandam gloriam meritorum justos. Primo namque modo caesa est Aegyptus ad damnationem; secundo pauper Lazarus ad purgationem; tertio percussus est Job ad probationem. Ideo igitur Deus, quos errare videt electos in praesenti corripit flagello justitiae, ut eos in futuro eripiat ab aeterna damnatione. Saepe omnipotens Deus peccantes patienter sustinet, ut minus inveniat quos condemnet. [Col. 0614B] Quosdam etiam videns Deus proprio voto nolle corrigi, temporaliter eos flagellat, ne perseverantes in sua malitia aeternaliter puniat. Quibusdam hic incipit temporalis afflictio, et in futuro eos comitabitur aeterna damnatio. Nonnulli etiam dum Dei patientiam nimium exspectant suis sceleribus finem imponere non curant; dumque illius benignitatem tentant, illum amplius ad iracundiam provocant; quorum beatus Petrus mentionem faciebat, cum de Christo in Epistola sua quibusdam fidelibus dicebat: Christus semel pro peccatis nostris mortuus est, justus pro injustis, ut nos offerret Deo, mortificatus quidem carne, vivificatus autem Spiritu (I Petr. III); in quo spiritu his qui in carne [(80) 1Kb] vel in carcere erant, iisdem Dei Filius spiritualiter [Col. 0614C] veniens praedicavit: Qui increduli fuerant aliquando, quando exspectabant Dei patientiam in diebus Noe cum fabricaretur arca, in qua pauci, id est octo animae salvae factae sunt per aquam (ibid.). Omnipotens Deus, cujus natura bonitas, cujus opus est misericordia, non destitit ante legem per patriarchas, sub lege per prophetas, tempore autem gratiae per Filium suum invitare humanum genus, ne male vivendo diutius, ad ultimum in suis periret sceleribus; unde et nunc dicit beatus Petrus: Dei Filius spiritualiter veniens his qui in carne erant, id est in carnalibus desideriis, vel in carcere tenebantur infidelitatis praedicavit. Qui increduli fuerant aliquando, scilicet [Col. 0614D] non crediderant per Noe comminanti Deo: Quando exspectabant Dei patientiam in diebus Noe cum fabricaretur arca, id est eum patientia Dei invitaret illos ad poenitentiam, parcens illis per centum annos, quibus Noe aedificabat arcam, per quam ostendebatur quid futurum esset mundo; ipsi non utebantur patientia Dei ad poenitentiam, sed exspectabant eam quasi semper duraturam, nec aliquando putabant eam fallituram. Qui sensum habent obscuratum tenebris, merito in hac vita carcere inclusi dicuntur, et in hoc interiori carcere [Col. 0615A] mentis operibus injustis gravantur, donec carne soluti in èxteriores aeternae damnationis tenebras projiciantur. Habent et justi in hoc saeculo carcerem, scilicet tribulationum; reprobi vero vitiorum

Ille igitur Dei Filius qui carne veniens mundo praedicavit nostris temporibus, ipse etiam ante diluvium eis, qui tunc increduli erant, et carnaliter vixerant, praedicavit, ut corrigerentur a suis erratibus, quia per Spiritum sanctum erat in Noe, et in aliis sanctis Patribus, per quorum bonam conversationem praedicabat aliis malis, ut converterentur ad bona de iniquitatibus suis. Sequitur: In diebus Noe cum fabricaretur arca, in qua pauci qui crediderunt Deo, id est octo animae, quae spem octavae [Col. 0615B] resurrectionis habebant salvae factae sunt per aquam in diluvio. Sicut arca de lignis levigatis est fabricata, sic de animarum fidelium dolatione fabricatur Ecclesia; et sicut mundo pereunte pauci salvantur per aquam, sic ad comparationem pereuntium parvus est electorum numerus, quia angusta est via, quae ducit ad vitam, et pauci sunt qui inveniunt eam (Matth. VII). Quod aqua diluvii nullos salvavit extra arcam positos, sed occidit, significat omnem haereticum licet habentem baptismi sacramentum, non aliis, sed ipsis aquis ad inferna mergendum, quibus arca sublevatur ad coelum. Per illos qui in diluvio submersi sunt, significatur mortificatio carnis: per illos qui salvati sunt, signatur vivificatio Spiritus. Noe, qui interpretatur [Col. 0615C] requies, significat Christum, qui dat suis fidelibus requiem animarum. Iterum subjungit, dicens: Quod et vos nunc similis formae salvos facit baptisma. Ac si diceret: Quod etiam nunc facit baptisma, scilicet facit salvos baptisma, dico, similis formae, id est per omnia assimilatum illi arcae, quia quidquid ibi carnaliter, hic scilicet intra sanctam Ecclesiam geritur spiritualiter. Non carnis depositio sordium, sed conscientiae bonae interrogatio in Deum. Id est non sufficit baptizando bonam habere conscientiam, nisi ad interrogationem Ecclesiae ostendat fidem suam, et hoc per resurrectionem Domini nostri Jesu Christi, ut sicut Christus resurrexit a mortuis per gloriam Patris, ita et nos in novitate vitae ambulemus (Rom. VI). purgati a [Col. 0615D] vitiis per aquam regenerationis. Non dico illud baptisma salvare posse Christianum, ubi tantum est depositio carnis sordium, scilicet tantum abluitur caro exterius, quod et haeretici habent, foris lavando sordes corporum non intus vitiorum; sed ubi est interrogatio purae conscientiae, id est ubi interrogatur, et exigitur bona conscientia baptizandi ad baptismum; quia tale baptisma salvat, illud aliud occidit et condemnat. Interrogatio facta, et in Deum tendens per bonam conscientiam unum efficit in Deum multos fideles.

Sed quid miramur, charissimi, foris diluvium, [Col. 0616A] quo Deus delevit genus humanum? Si nos ipsos rationabiliter consideramus, intra nos illud invenire possumus. Unde ait Hispaniarum doctor Isidorus [(81) 1Kb] : Homo quid miraris siderum altitudinem, et maris profunditatem? animi tui abyssum intra, et mirare si potes. Pectoris itaque nostri intremus abyssum, ibique nimis periculosum consideremus diluvium. Omnis ergo homo quoddam intus in corde suo diluvium concupiscentiae patitur, a quo nullus nisi per arcam fidei liberatur, ut malus homo per siccum ambulans mergatur, et bonus in profundum maris mersus non necetur. Periculosum prorsus est naufragium, quod, ut diximus, versatur intra pectoris domicilium. Vae illi, qui ibi periclitatur, id est qui illicitis cogitationibus seducitur! [Col. 0616B] nullus portus est illi tutus, nulla statio secura; nulla securitas tranquilla, qui intrinsecus concupiscentiae suae aestibus jactatur, et insatiabili libidinis voragine absorbetur. Hic considerare possumus tres differentias hominum, alios videlicet qui intus diluvium habent, et arcam non habent; et alios qui diluvium et arcam intus habent, sed in arca non sunt; et alios qui in diluvio et arcam habent, et in arca manent. In diluvio sine arca sunt infideles, quos carnalia desideria involvunt, qui praeter hanc vitam transitoriam aliam esse nesciunt. In diluvio arcam habent, sed in ea non manent hi qui jam per fidem post hujus mutabilitatis finem, vitam immutabilem esse venturam credere didicerunt, sed posthabita, temporalium rerum delectationi [Col. 0616C] animum subjiciunt. Sic ait Dominus in Evangelio: Ubi est thesaurus tuus, ibi est et cor tuum (Luc. XII). Ac si diceret: Ubi est desiderium tuum, ibi est et cor tuum. Ibi procul dubio est interioris hominis habitatio, ubi volvitur cogitatio; nam ibi quisque secundum interiorem hominem dicitur habitare, ubi versatur cogitatione.

Itaque hi, qui delectationem cordis sui in vanitatem hujus mundi constituunt, quamvis arcam fidei habeant, intus tamen naufragi sunt. Quamvis quisque glorietur se habere fidem, tamen si recta opera fidei non conjungit, salvari non poterit. Unde beatus Jacobus dicit: Fides sine operibus mortua est (Jac. II). Quid ergo illis prodest arcam integram, id est fidem habere et in fluctibus, id est [Col. 0616D] in malis operibus naufragium non dicam pati, sed sponte facere? Quid prodest veritatem cognoscere, et falsitatem diligere, malisque operibus arcam, id est fidem infringere? Tales non sunt qui vere fideles sunt. Vis scire quales sunt? Audi, qualis unus eorum fuerit, et tales omnes intellige fuisse fide et operatione. Dissimiles enim non possunt esse qui unum sunt fide et veritate. Audi ergo quid de illo dicatur voce Psalmistae: Lex Dei ejus in corde ipsius (Psal. XXXVI). Hoc est arcam habere intus; et quia hoc fortassis non sufficit, audi quae iterum subjungit: In lege Domini voluntas ejus (Psal. I). Hoc est in [Col. 0617A] arca habitare, voluntatem videlicet perfectam in Dei praeceptis habere. Hic perfectus est qui diligit quod credit, ut habeat fidem operantem ex dilectione, quae mundum vincit. Haec est arca, in qua nos salvari oportet, quae ab aquis tentationum portari potest, submergi autem omnino non potest, quia hoc modo nititur quidem ad necessitatem, sed non succumbit ei per cupiditatem. Hoc est quod in psalmo dicitur: Hoc mare magnum, et spatiosum, in quo sunt reptilia, quorum non est numerus; animalia pusilla cum magnis; illic naves pertransibunt (Psal. CIII). Mare enim in nobis est concupiscentia hujus mundi, et in qua si quae delectationes inveniri possunt, multis amaritudinibus aspersae sunt, quae secundum affectum carnalem deorsum in [Col. 0617B] corde nostro fluunt. Reptilia sunt carnales cogitationes diversorum vitiorum foeditate deformes: quas dum inordinate venientes ad cor nostrum admittimus, quasi quibusdam monstruosis reptilibus interiora nostra replemus. Navis est illa arca spiritalis, id est fides nostra, quae sursum intrinsecus suspensa calcat concupiscentias mundi, et illicita carnis desideria. Naves autem dixit multas animas fideliter Christo conjunctas: nam et multae animae propter unam fidem et dilectionem una est anima, quia legitur in Actibus apostolorum: Erat illis cor unum, et anima una (Act. IV), et una fides multae fides propter multas animas fideles. Quomodo dictum est: Fides tua te salvum fecit (Marc. X), et [Col. 0617C] fides mea, et fides illius, cum tamen una sit fides catholica? Sola ergo navis fidei mare transit, sola arca diluvium evasit. Et nos, si salvari cupimus, non solum ipsa in nobis sit, sed nos in ipsa oportet, ut maneamus. Nemo igitur de sua fidens actione, dicat conscientiae suae: Quid mihi cum hac arca? Diluvium carnalis concupiscentiae exsiccatum est in me. Qui foris est positus, ignorat, quid agatur intus; sed si redierit homo ad cor suum, inveniet ibi tempestivosum salum, id est mare saevis inundantium passionum, et desideriorum procellis exagitari malorum, quae toties mergunt animum deorsum, quoties eum sibi subjiciunt per consensum. In unoquoque enim homine, quandiu in hac vita corruptibili vivit, ubi caro adversus [Col. 0617D] spiritum concupiscit (Galat. V), hoc diluvium est, vel omnis homo in hoc diluvio est; sed boni in eo sunt sicut hi, qui in mari portantur a navibus; mali vero in eo sunt sicut naufragi, qui involvuntur in fluctibus.

Teneamus igitur, dilectissimi, fidem cum bonis operibus rectam, spem aeternae beatitudinis certam, et charitatem, quae omnia credit ac sustinet, perfectam. Sic enim Paulus apostolus de charitate dicit: Quia omnia tolerat, omnia credit, omnia sperat, omnia sustinet et quod nunquam excidit (I Cor. XIII): has ergo quatuor charitatis virtutes charitati vestrae convenit imitari, ut sanctorum [Col. 0618A] Patrum vestigia, qui eisdem profecerunt, sequentes eorum quoque collegio possitis sociari [(82) 1Kb] . Vos itaque primitus decet intueri quemadmodum velut quatuor cardines orbis, ipsa charitas totum continens possederit mundum, praedicantibus veritatem Christi evangelistis. Quorumdam igitur, si placet, exempla sanctorum requiramus, eorum scilicet qui his sanctae charitatis virtutibus possessi sunt, ut eis ita singulis singulas tribuamus, quod omnes in omnibus esse noscamus. Omnis utique, qui pie tolerat, credit, et aliquid sperat qui recte credit. Sustinet igitur qui sperat, ne ab spe cadat. Sed jam quinam sunt isti videamus, et ad utilitatem vestram eorum personas atque exempla ad medium deducamus. Virtus charitatis quae omnia tolerat in [Col. 0618B] sancto Noe emicuit, dum, jubente pariter et juvante Domino, labores sustinuit ac diluvii pericula evasit. Quae omnia in sancto Abraham credit, quae omnia in caeteris patribus, patriarchis videlicet et prophetis sperat, ex quorum progenie secundum carnem Christus descendit. Charitas etiam omnia sustinet in ipso capite Domino nostro Jesu Christo, qui est vera charitas et nunquam excidit ab illo. Nec caeteros sanctos, dilectissimi, ab his virtutibus vestra charitas deputet alienos, quos pro brevitate temporis et sermone susceptos, ita cognoscite esse praetermissos ut tamen noveritis Christum esse in omnibus, et omnes in Christo fundatos. Sed jam videamus quemadmodum sanctus Noe possederit, vel possessus sit virtute charitatis, quae omnia [Col. 0618C] tolerat in Christo et in suis sanctis. Praedicit ei Deus, quod iniquitate hominum crescente, diluvio perderet eos de superficie terrae. Statim admonitus ad lignum confugit et camporum relinquens amoenorum faciem sese angustiis arcae recludit. Tolerat deinde sanctus vir coeli fremitum, aquarum sonitum, nimborum impetum. Et post haec omnia qui solebat gaudere consortio hominum, socius quodammodo efficitur serpentium ac ferarum. Nec vir iste, quod cum eo sunt ferae in arca, expavescit: imo ibi suum feritas ordinem agnoscit, quo se humanitas cognovit, et jubenti homini ferae obediunt, quia hominem superiori domino obedisse cognoscunt.

[Col. 0618D] Ostensum est in Noe quid Adam perdiderit praeceptum contemnendo Dei, et demonstratum est posse homines bestiis etiam dominari, si subdantur obedientia Conditori. Unde ait beatus Isidorus doctor eximius, ac noster patronus [(83) 1Kb] : Cum creaturarum stimulis, et elementorum adversitatibus homo verberatur, peccati hoc exigit poena, ut homo superbiens Deo ab his quae infra ipsum sunt patiatur adversa. Unde et in Sapientia legitur: »Pugnabit pro Deo orbis terrarum contra insensatos (Sap. V).« Merito ergo peccatorum hoc actum est, ut naturaliter prospera mutentur homini in adversa: hinc etiam Salomon ait: »Creatura exardescit in tormentum [Col. 0619A] adversus injustos, et lenior est ad benefaciendum his qui in Deo confidunt (Sap. XVI).« Non ergo erit caro subjecta animae, nec vitia rationi, si animus non fuerit subditus Conditori. Tunc autem recte subjiciuntur nobis omnia, quae sub nos sunt, si nos subjicimur ei a quo nobis illa subjecta sunt. Nam et quae subjecta esse videntur ei, qui Deo subjectus non est, ille potius subjicitur eis qui suam amore earum voluntatem subjugat, quae sibi subjecta existimat. Recte igitur animalia subjiciebantur huic beatissimo viro, quia ipse mente et corpore subditus fuit omnipotenti Deo.

Exspectat igitur sanctus Noe finem diluvii, et tolerat dura, nec antequam finiatur ferarum causa, relinquitur arca. Tolerat bonus mala, et donec in fine etiam corpore separentur, perseverat in magna [Col. 0619B] cordis constantia. Si qua igitur es anima, quae charitatis virtutem, quae omnia tolerat, possidere vis, relinque mundum, confuge ad lignum crucis; non metuas procellas, et turbines diluvii hujus, quia non mergeris, si ligno portatus fueris. Novit enim gubernare qui dignatus est omnia ex nihilo creare. Tantum charitatis virtus, quae omnia tolerat, adsit, et nulla te res ab arcae soliditate evellere poterit. Permane bonus, et tolera malos: melius est enim ut intus positus propter bonos toleres malos, quam foras exiens, et parcens et bonos relinquas, et malos. Si ergo sunt tecum ferae, id est si tecum sunt in Ecclesia prava docentes, falsa sentientes, haeretici, schismatici aut etiam ipsi mali [Col. 0619C] Catholici more ferarum animas devorare quaerentium, tolerentur usque ad finem saeculi, tanquam finem diluvii. Rugiant, licet dentibus fremant, atque ipsam arcam toto conamine confringere quaerant, non expavescas; quia, finito diluvio, illos rapiet inanis ac spinosa silva, te autem fertilis et amoena suscipiet terra. Post finem saeculi impii rapientur ad tenebras exteriores, ubi est fletus et stridor dentium (Matth. XXV), pios vero suscipiet terra viventium. Nam et ipse sanctus post finem diluvii ac laboris obtulit Deo sacrificium in odorem suavitatis, sed de animalibus mundis, non de immundis (Gen. VIII). Simul enim munda et immunda animalia natare in arca potuerunt, sed immunda, id est mali ad Dei sacrificium non pervenerunt.

[Col. 0619D] Dignum est ergo, dilectissimi, ut dum fortium virorum facta narramus, pusillanimitatem et debilitatem nostram ad memoriam reducamus, ipsoque itinere gradientes, quo eos jam profecisse novimus, omni illos instantia sequamur; ne ab inceptis desistamus, quousque, Christo juvante, ad eorum societatem pervenire valeamus. Patriarcha princeps patrum interpretatur. Archos enim Graece princeps dicitur Latine. Iste igitur patriarcha beatissimus, princeps videlicet patrum, post Adam secundus; obediens in praeceptis, patiens in adversis, perseverans exstitit in operibus bonis: his quippe tribus [Col. 0620A] virtutibus Deo placuit. Adversa fortiter toleravit, coeptum opus consummavit, obedientia Deo exstitit gratus, patientia periculosos superavit casus, perseverantia injunctum sibi a Deo perfecit opus. Obediendo, Deum habere meruit propitium; patienter tolerando, diluvii evasit periculum; perseverando, omne denuo reparavit genus humanum. Quid, fratres charissimi, dicemus, quando hic patriarcha sanctissimus in die districti examinis apparuerit gloriosus, atque in choro patriarcharum sublimatus; coelestibus praemiis ditatus; corona, ut ita dicam, ex auro gemmisque pretiosis perlucida ornatus, stola immortalitatis indutus, angelico vultu, et decore praefulgidus? Quid in die illa sumus dicturi, qui ad bene operandum, nec sanctorum [Col. 0620B] provocamur exemplis, nec sollicitamur promissionibus, nec terremur minis? Quid de nobis erit peccatoribus, qui in Dei servitio pigri et solliciti in terrenis actibus, in spiritualibus officiis tepidi, atque inertia congelati, et in explendis carnis desideriis studiosi sumus? Quid ergo? Nunquid in infimis et terrenis delectationibus omne vitae nostrae tempus expendere debemus? Aut qui hactenus potius nostrae, quam Dei voluntati obedivimus, de torporis, et negligentiae sommo, dum dies est, consurgere non debemus? Aut ideo nobis legenda sanctorum proponuntur exempla, ut solo in eis delectemur auditu, et non potius ut eorum tota mente sequamur vestigia? Absit! Tanto igitur studiosius, dum tempus est ad bene operandum debemus consurgere, [Col. 0620C] quanto nunc usque reminiscimur in Dei servitio negligentiores fuisse. Sic ait beatissimus Jacobus [(84) 1Kb] : Non auditores legis justi sunt apud Deum, sed factores legis justificabuntur. Hujus igitur Noe patris nostri perscrutemur facta subtilius, et ex eo bene vivendi exempla sumamus. Tribus itaque, sicut jam supra dictum est, virtutibus, scilicet obedientia, patientia, perseverantia specialiter emicuit, quibus Deo placuit, adversa superavit, bonum opus consummavit. Has ergo, dilectissimi, virtutes si habetis, moribus ostendite dignis; si autem eas minime habetis, petite a Deo, qui dat, et non improperat, et dabuntur vobis (Jac. V). Primo igitur loco vestris absque simulatione praepositis obedite [Col. 0620D] (Hebr. XIII), et plus eorum quam vestram in bonis voluntatem implere curate. Hanc specialiter Deo et abbati vovistis, quando primum ad ordinem venistis, sine qua Deo minime placere potestis. Si ergo cupitis Deo placere, et ab eo aeternae vitae praemia percipere, praepositis vestris obedite, eisque in omnibus reverentiam exhibete; ipsi enim quasi rationem pro animabus vestris reddituri pervigilant, et ut secum vos ad aeterna gaudia perducant, indesinenter laborant. Sicut benignissimo patri in cibo, potu et vestimentis cura est de propriis filiis, ita illi vobis provident tam in spiritualibus officiis, quam in temporalibus negotiis, ut sine indigentia, si fieri [Col. 0621A] possit, corporeae necessitatis, et subactis temporalis vitae scandalis, Deo servire possitis. Ita denuo illos divina gratia ad vestrae salutis profectum sollicitat, ut sicut aquila pullos suos custodit super eos volitans, ne aliquid eis noceat, eosque ad volandum provocat, ita illorum cura super vos vigilat, ne aliquis vestrum a via veritatis peccando discedat, ne vos antiquus hostis aliqua fraude decipiat, et secum, quod absit! ad interitum perducat. Vos etiam praelati, ut ita dicam, ad volandum provocant, dum vobis dulcissimis admonitionibus ad ima deserenda, sublimia appetenda, terrena despicienda, coelestia desideranda sollicitant.

Iterum, dilectissimi fratres, si ad beati Noe cupitis societatem pertingere, illius admirabilis patientiae, qua cum serpentibus et saevissimis bestiis potuit habitare, imitatores estote. Ipse rugientium [Col. 0621B] sustinuit fremitus leonum, vos patienter murmurationes sustinete insipientium fratrum. Illum rugitus ferarum, et sibilus serpentium non perturbabant; vos detractiones et susurrationes sociorum ab statu verae patientiae non dejiciant. Vos non vincat malitia hominum, quia nec illum vicit rabies ferarum, nec ferocitas indomitorum exterruit animalium. [Col. 0622A] Si igitur ex toto hujus sancti viri vestigia imitari cupitis, paratiores ad sustinendas, quam ad inferendas injurias esse debetis. Tranquillo animo proximorum mala, simul et praesentis vitae adversa superate, prospera abjicite, mala pro malis rependere nolite. Amicos in Deo diligite, inimicos propter Deum patienter tolerate. Praeterea, charissimi, perseverantia in bonis operibus est vobis necessaria, alioquin ut fumus casso labore omnia deficient studia atque opera vestra, unde dicitur: Qui perseveraverit usque in finem, hic salvus erit (Matth. XXIV). Tunc enim nostra opera Deo placent, quando bonum, quod inchoamus perseveranti fine complemus. De his qui bona operantur sine perseverantia dicit Scriptura: Vae his qui sustinentiam perdiderunt! (Eccli. II) id est qui bonum opus non consummaverunt. Bonum ergo opus, dilectissimi, [Col. 0622B] quod coepistis, ante mortis diem ne deseratis, ut cum beato Noe consortes mereamini esse aeternae beatitudinis, et contemplari unum et verum Deum in tribus personis, quod ipse praestare dignetur, qui in Trinitate perfecta vivit et regnat Deus per omnia saecula saeculorum. Amen.



SERMO NONUS. IN QUINQUAGESIMA.
[Col. 0621]

[Col. 0621C] [(85) 1Kb] Abraham pater gentium, Thare filius, de stirpe Sem, natione Chaldaeus, fide sanctae Trinitatis primus, exsul spontaneus, obediens in praeceptis, in promissionibus credulus, in patria pauper, locuples peregrinus, in praeliis victoriosus, in victoria exstitit largus. Praeterea quinque reges superavit, spoliis exuit, captivumque parentem reduxit. Vir iste tantae sapientiae et sanctitatis fuisse perhibetur, ut etiam amicus Dei vocari mereretur. Iste etiam vir sanctus Christum significavit in suis operibus. Adhuc ergo hic beatissimus vir in terra Chaldaeorum habitabat, cum Deus visitavit eum, dicens: Egredere de terra tua, et de cognatione tua, et de domo patris tui, et vade in terram, quam monstravero tibi (Gen. XII). [(86) 1Kb] Quis autem alius Abraham [Col. 0621D] exiit de terra sua, et de cognatione sua, ut apud extraneos locupletaretur, et esset in gentem magnam, nisi Christus, qui, relicta terra et cognatione Judaeorum, praepollet nunc, ut videmus in populis gentium? Sed et nos ad Christi exemplum de terra nostra exire debemus, id est de hujus mundi facultatibus, et terrenis opibus nobis est etiam exeundum de cognatione, id est de conversatione mala, et moribus iniquis, vitiisque prioribus, quae nobis a nostra nativitate cohaerentia velut [Col. 0622C] affinitate quadam, et consanguinitate sunt conjuncta. Sive de domo patris nostri debemus egredi, id est ut omni memoriae renuntiantes mundi, possimus in populo Dei dilatari, et in coelestis repromissionis terram, cum tempus advenerit, introduci. Duae autem promissiones Abrahae dantur, una videlicet per quam terram Chanaan possessurum semen ejus, promittitur, dum ei a Domino dicitur: Vade in terram quam monstravero tibi, faciamque te in gentem magnam ibi. Alia vero promissio longe est praestantior ab hac prima promissione, quia non de carnali, sed de spirituali dicitur semine, per quam pater est, non unius gentis Israeliticae, sed omnium gentium, quae vestigium ejus sequuntur fidele: quod promitti coepit his verbis, Deo dicente: [Col. 0622D] Et benedicentur in te omnes gentes terrae:

Egressus ergo Abraham de terra Chaldaeorum venit in Sichem juxta Domini praeceptum: inde famis inopia pulsus, in Aegyptum descendit, ubi uxorem suam sororem esse sine mendacio dixit, quia illam de stirpe sua duxit. [(87) 1Kb] De Aegypto iterum quo ierat veniens a Loth filio fratris sui, salva charitate, discessit, discordiam vitans. Deinde a quinque regibus, qui Sodomis irruerant, captum Loth liberavit habens secum in praelio trecentos [Col. 0623A] decem et octo vernulas, quibus eos expugnavit. Et quid haec victoria Abrahae de quinque regibus indicat, quos Dei juvamine ille pater fidei superat, nisi quod fides nostra sic confirmata sit in spiritu principali, ut totidem nostri corporis sensus verbo Dei subjiciat? Nam, sicut ille de proximo in regibus victor exstitit, ita fides pro anima victrix de exteriori homine triumphavit. Quod vero ille non multitudine populorum, nec virtute legionum, sed tantum trecentis decem et octo comitibus adversarios principes debellavit, Deo sibi praestante auxilium, imaginabatur, quod nos passio Christi liberatura erat a dominatu quinque carnalium sensuum, qui nos antea variis vitiis captivantes ad animarum nostrarum exsuperaverunt interitum.

[Col. 0623B] Abrahae igitur a caede hostium revertenti, occurrit ei mox Melchisedech rex Salem sacerdos Dei progenitus parente inenarrabili, benedixitque Abraham, offerens Deo panem et vinum in sacrificium. Hunc esse aiunt Hebraei Sem progenitum Noe, triavum Abrahae. Ipse est enim pater patrum, prophetarum scilicet origo et apostolorum; ipse est qui paternae pietatis benedictione dominus fratris esse promeruit, quique versis incedens vestigiis, patris genitalia texit, nec ebrium ut procax et reprobus filius derisit, sed verecundus velavit. Unde mox accidit in lege apud Judaeos, ut filii parentes nunquam viderint nudos. Iste in typo veri sacrificii de frugibus terrae prior panem et vinum Deo hostiam [Col. 0623C] obtulit, quia sacerdotium et regnum jure primogenitis debebatur, antequam Aaron sacerdotio fungeretur: hic etiam prior omnium post diluvium urbem Salem condidit, in qua et regnavit, quae postea Iebus sive Solyma, est dicta, et nunc derivato vocabulo vocitatur Hierosolyma. Vixit autem sexcentos annos, ac perduravit usque ad septuagesimum aetatis annum Isaac, mortuusque est et sepultus in civitate sua Hierusalem. Vocatur etiam rex iste rex justitiae; sed ideo rex dicitur, quia Salem imperavit; justus vero, quia discernens sacramenta legis et Evangelii non pecudum victimas mactavit, sed oblationem panis et calicis in sacrificium Deo obtulit [(88) 1Kb] . Hunc Melchisedech apostolus Paulus commemorans sine patre, sine matre figuraliter [Col. 0623D] dicit Christum significasse (Hebr. VII). Ipse est enim solus de patre, sine matre genitus per divinitatem; ipse de matre sine patre per humanitatem; ipse quoque est sacerdos aeternus, cui per Psalmistam dicit Deus: Tu es sacerdos in aeternum secundum ordinem Melchisedech (Psal. CIX). Utique propter sacramentum mysterii, quod Christianis celebrare praecipit in memoriam sui, ut non secundum Aaron pecudum victimas, sed oblationem panis et vini, id est sacramentum corporis et sanguinis Christi, in sacrificio offeramus per ipsum Deo Patri. Quod vero patriarcha magnus decimas omnis substantiae Melchisedech sacerdoti post benedictionem [Col. 0624A] obtulit, sciens spiritualiter melius sacerdotium futurum in populo gentium, quam leviticum, quod de ipso erat nasciturum, futurumque, ut benediceret sacerdotium Ecclesiae, habentis praeputium in Abraham circumcisione, Synagogae sacerdotium. Qui enim benedicit major est, quam qui benedicitur. Unde et sacerdotes ex semine Abrahae nati fratres, quos benedicebant, id est populum vel quibus illi decimas secundum legis mandatum dabant, vere ut majoribus et eminentioribus suis obediebant. Nomen autem ipsum, scilicet Melchisedech rex pacis et justitiae interpretatur, quod bene ad Christum refertur. Ipse est enim rex pacis, quia per ipsum reconciliamur Deo, et concordiam habemus cum angelis: vere ipse est rex justitiae, quia ideo [Col. 0624B] venit, ut discernat sanctos ab impiis nunc, et in novissimo die. Idem quoque unus et sacerdos, et rex; quia in redemptionem omnium seipsum Deo Patri hostiam obtulit, et verus rex in praesenti saeculo populum suum regit, et in futuro judicabit.

[(89) 1Kb] Post hanc victoriam factum est verbum Domini ad Abraham in visu, dum de posteritate sollicitus esset, et sibi nasci filium non videret. Et quamvis semini suo factam promissionem teneret, statim fit illi promissi seminis ejus duplex figura, id est in similitudinem arenae maris, vel in similitudinem stellarum coeli futura. Eduxit ergo Deus Abraham foras ostendens illi stellas coeli, dicens: Sic faciam semen tuum (Gen. XV), id est Christianam gentem cujus tu pater in fide subsistis. Sic faciam [Col. 0624C] coruscare lumine resurrectionis.

Deinde demonstravit ei arenam maris, et dixit ei: Sic erit in multitudine semen tuum. Hoc est, erit quidem copiosa gens Judaeorum, sed sterilis et infecunda sicut maris arena. Post haec cum repromitteret ei Deus, quod esset possessor repromissionis futurus, signum fuit hujusmodi in his animalibus: Sume, inquit, mihi vaccam triennem, et capram trimam, et arietem annorum trium, turturem quoque et columbam. Tollens igitur Abraham universa haec per medium ea divisit, et utrasque partes contra se altrinsecus posuit; aves autem non divisit. Descenderuntque volucres super cadavera, et abigebat eas Abraham. Cumque sol occumberet, pavor irruit [Col. 0624D] super Abraham, et horror magnus et tenebrosus invasit eum, apparuitque clibanus fumigans, et ignis transiens inter media illa, quae divisa erant. Dictumque est ei: Cognoscendo scies quia peregrinum erit semen tuum in terra non sua, et affligent eum ac servituti subjicient quadringentis annis (ibid.), etc. Iste est itaque modus promissi seminis Abrahae, et ista est figura atque allegoria supradictae historiae. Per vaccam enim significata est plebs Israelitica sub jugo legis posita; per capram eadem peccatrix futura; per arietem eadem regnatura, quae animalia ideo dicuntur trina, quia particulis temporum ab Adam usque ad Noe, et a Noe usque ad Abraham, [Col. 0625A] et a tempore Abrahae usque ad David, tanquam trinam aetatem gerens ille populus adolevit. Per turturem vero et columbam spirituales in eo figurati sunt populi, et individui promissionis filii atque futuri haeredes regni, quorum ideo et temporales tacentur anni, quia aeterna meditantes temporalia sunt desideria transgressi. Sed quid est, quod tria illa animalia adversum se invicem partibus constitutis dividuntur? nisi quod carnales et in populo, et nunc inter se dividuntur: porro aves idcirco non dividuntur, quia spirituales viri indivisi sunt. Schismata non cogitant, nec ab haereticis seducuntur; sed pax est in ipsis, sive a turbis se removeant, ut turtur, sive inter illas sicut columba conversentur. Utraque tamen avis habet innocentiam [Col. 0625B] et simplicitatem, et designat sanctam Dei servorum conversationem. Volucres autem descendentes super cadavera, quae divisa erant, spiritus immundos significant, qui pastum quemdam suum de carnalium divisione amant, dum eos per culpam discordiae condemnari desiderant. Nam sicut Dei Filius pascitur profectibus justorum, ita diabolus insatiabiliter atque ardenter desiderat condemnationem fidelium. Quod autem Abraham descendentes abigebat aves, significat multos carnales saeculari vitae deditos merito sanctorum in fine mundi ab angustiis liberandos. Quod autem circa solis occasum in Abraham pavor irruit, et horror magnus et tenebrosus eum invasit, significat circa hujus saeculi finem magnam ab Antichristo perturbationem in [Col. 0625C] sanctis futuram, de qua Dominus in Evangelio dicit: Tunc erit tribulatio magna, qualis ab initio non fuit (Matth. XXIV). Quod vero adjungitur: Cum occubuisset sol, facta est caligo tenebrosa, et apparuit clibanus fumigans, et lampas transiens inter media, quae fuerant divisa significat diem judicii futurum, quando per ignem segregabuntur populi sanctorum, et iniquorum. Quod vero dictum est ad Abraham: Sciendo scies, quia peregrinum erit semen tuum in terra non sua, et in servitutem eos redigent, atque affligent quadringentis annis, hoc de populo Israel, qui erat in Aegypto serviturus, praedictum fuisse, aptissime revelatum est legentibus nobis, non tamen ita intelligendum, quod filii Israel sub Aegyptiis [Col. 0625D] quadringentis servierint annis, sed quoniam iste numerus in eadem afflictione est completus qui computatur ab illo tempore, quo ista Abrahae promisit Deus.

[(90) 1Kb] Jam tunc propter peregrinationem futuram, ne commisceretur semen ejus cum gentibus caeteris, datur ei circumcisio in signum his verbis: Omne masculinum circumcidatur ex vobis; infans octo dierum circumcidetur in vobis tam vernaculus, quam emptitius. Masculus autem cujus caro praeputii circumcisa non fuerit, delebitur anima illa de populo suo, quia pactum meum irritum fecit. Sed et Sara non appellabitur Sarai, sed Sura: et dabo tibi ex [Col. 0626A] ea filium, et benedicam illum, et erit in nationes, et orientur ex eo reges gentium (Gen. XVII). Hic jam declaratur promissio de vocatione gentium, in Isaac videlicet promissionis filium, scilicet gratia, non natura, quia de sene patre et sterili matre nasciturum narrat historia; et quia non per generationem, quae est in Ismaele, sed per Isaac generationem erat futura, ibidem a Deo circumcisio est imperata, quando in typum Ecclesiae filius promittitur nasciturus de Sara; non quando Ismael, qui typum tenuit Judaeorum in nativitate et actione sua. Sed quid aliud significat circumcisio, nisi renovatam naturam per baptismum post veteris hominis spoliationem in Christo? Et quis est octavus dies nisi Christus, qui hebdomada completa, [Col. 0626B] hoc est post Sabbatum resurrexit jam in aeternum victurus? Quod vero non solum filios, sed et servos, vernaculos, emptitios, circumcidi praecipit, ad omnes redemptionis gratiam pertinere ostendit, ibi parentum immutantur nomina, et novitate resonant omnia: nam quod ante Abram vocabatur pater excelsus interpretatur, Abraham vero pater gentium intelligitur, quo nomine praenuntiabatur, quod multae gentes fidei ejus vestigia sequerentur. Illud autem quid sit, quod dictum est: Masculus qui non circumciditur die octavo, anima illa quia pactum meum irritum fecit, peribit de populo suo. Cur autem perit anima parvuli incircumcisi, dum ipsa pactum Dei irritum non fecit, sed qui eum circumcidere neglexerunt, nisi ut significaret quod [Col. 0626C] parvuli non secundum opus, sed secundum originem in primo homine pactum Dei dissolverunt, in quo omnes peccaverunt? Nascuntur infantes, non proprie sed originaliter peccatores, quem nisi regeneratio liberaverit, anima ejus de populo suo, id est de coetu sanctorum peribit, quia pactum Dei irritum fecit, quando in Adam originaliter etiam ipse peccavit.

[(91) 1Kb] Sed jam hinc aliquando transeamus, ut de virtute charitatis, qua beatissimus Abraham Deo placere meruit, aliquid dicamus. Ille ergo pater gentium Abraham, Deoque amabilis suo nos doceat exemplo, possidere virtutem charitatis, quae omnia credit et sperat (I Cor. XIII) in omnibus sanctis. Hic [Col. 0626D] ad Domini vocationem unam non est cunctatus relinquere patriam, sedem, domum ac familiam; omnia relinquuntur, ut Domino praecipienti pareatur. Exi, inquit ei Deus, de terra tua, et de cognatione tua, et de domo patris tui, et veni in terram, quam monstravero tibi. Nec apud se iste sanctus cogitavit, aut dixit, quo eam, cui me committam, in quam terram vadam? sed statim ut audit, surgit, currit, festinat, accelerat; terram repromissionis non videt, sed credendo eam firmiter retinet. Recto itinere ambulat nec aberrantibus vestigiis, alibi quam debuit declinavit; quia qui eum ad ignotam terram mittebat, illi ducatum praebebat; nec eum [Col. 0627A] ipse fefellit; redditur merces credenti, ad terram pervenit sibi commissam juxta imperium Domini. Dilatatur, multiplicatur; ex paupere dives, ex ignobili potens efficitur. Omnibus bonis amplificatur, et in illo quod Dominus in Evangelio promisit suis discipulis, impletur. Ubi inter caetera sic loquitur: Si quis dimiserit domum, aut agros, aut parentes propter nomen meum, centuplum accipiet et vitam aeternam possidebit (Matth. XIX). Adhuc etiam merces fidei cumulatur, et seni filius promittitur. Adest virtus charitatis, quae omnia credit, audit, exsultat et amplius diligit. Suscipit filium ex conjuge sterili, quam sterilitas aetasque jam fecerat destitutam spe pariendi, atque in illo benedictionem omnium gentium promissam firmissime tenet sine scrupulo animi, [Col. 0627B] sed adhuc eum charitas probat, probatumque commendat, quoniam nihil Deo praefert, sicut posteritas monstrat. Vocat eum de coelo, dicens: Abraham, Abraham. Et ille tanquam servus obediens, Deumque super omnia diligens, statim respondit, dicens: Ecce adsum. Et Dominus ad eum: Tolle filium tuum, quem diligis Isaac, et vade in terram visionis atque offeres eum ibi holocaustum super unum montium, quem dixero tibi (Gen. XXII). Sed in quo loco perrexit Abraham, ut immolaret filium suum, et in quo monte juxta Domini praeceptum? In monte videlicet Orie, in virgulta Sabeth, quae interpretatur vepres, vel spinetum, habens inflexas virgas in se. Hunc igitur montem ascendit Abraham, ut immolaret filium, Domino jubente. [Col. 0627C] Sed ne hac jussione quidem fidelis servus turbatur, aut frangitur; adest enim ei virtus charitatis, quae omnia credit et pro Deo libenter adversa sustinet, et prospera despicit. Illico domum pergit, asinum sternit, ligna concidit, gladium et ignem sumit, puerum simul adducit, et ad locum pergit. Tunc Isaac intentus factus, et simul pergens, patrem interrogat, dicens: Pater mi? et ille: Quid est fili? et filius: Ecce, ait, ignis et ligna, ubi et holocausti victima? at ille respondit: Deus providebit sibi victimam holocausti, fili mi. Magnum hic sacramentum video, dum sic pater respondit filio. Aliud Abraham corde gestabat, et aliud filio promittebat; sed neque filium fallebant quae pater promittebat; [Col. 0627D] neque aliqua infirmitas cor ejus a proposito immutabat. Quid plura? pergit itaque et locum de longe videns, moxque ibi pueros statuens, talia eis verba profert dicens: Sedete hic cum asino; ego et puer illuc usque properantes postquam adoraverimus, revertemur ad vos. O sancte Abraham! quid est, quod pueris tuis dixisti cum ex Dei praecepto aliud de puero agere decrevisti? Nunquid aut te his verbis, aut tuos fallis? nequaquam. Sed quae prophetice vel dico, vel gero, virtute charitatis in me, quae omnia credit, facit et dicit, operari video. Audio enim eam sine strepitu vocis intus ad cor [Col. 0628A] loquentem, mihique hujusmodi dicentem: tu quidem licet indubitanter credens resurrecturum, pleno ac perfecto voto puerum ducas immolandum; tamen filius tuus in isto sacrificio non crematur, quia resurrectio Dei Filio reservatur. Merito hujus sancti viri fidem Jacobus apostolus commemorat ad nostram eruditionem. Credit, inquit, Abraham Deo, et reputatum est illi ad justitiam et amicus Dei appellatus est (Jac. II). Ut novimus, conjunctio animorum facit amicos, et divisio inimicos. Unde quidam sapiens hujus mundi in quadam scriptura dixisse, legi [(92) 1Kb] , idem velle, atque idem nolle, ea demum firma amicitia est [(93) 1Kb] . Itaque, ut supra diximus, conjunctio animorum facit amicos, et divisio inimicos. Vultis nosse quemadmodum conjunxerit [Col. 0628B] Deo animum suum, iste sanctus, ut ejus fieret, et appellaretur amicus? Sicut enim Deus Pater unico Filio suo non pepercit, sed pro nobis omnibus tradidit illum (Rom. VIII), ita et iste unico filio non pepercit, sed jubente ut immolaretur ei qui dederat, toto corde obtulit eum. Sed quae sequuntur audiamus.

Delectat enim nos, Domino Deo nostro adjuvante, hujus historiae plenam vobis notionem reddere. Postquam relictis pueris ad locum sacrificii pater cum filio venit, aram construit, struem componit, manus filio ligat, eum in ara supra [(94) 1Kb] ligna imponit, humana paternae pietatis judicia deponit, diram sacerdotis constantiam induit, gladium, ut filium [Col. 0628C] perimat, educit. Quid in hoc, fratres, animadvertitis, quid videtis aut intelligitis? fateor nihil hic sentimus humanum, quia totum cognoscimus divinum. Sed et ille filius, qui paulo ante ovem requisivit, sub ingenti silentio talia in se fieri sentit, et ita patienter omnia tolerat, nec in alio patri contradicit, tanquam agnus jam ille esset, qui sicut ovis ad immolandum pro nobis duci voluit, et tanquam agnus coram tondente se sine voce, sic os suum non aperuit (Isa. LIII). O sancte Isaac! quem divina pater jussione imposuit super struem lignorum, indica nobis tam grande silentii tui secretum. Paulo ante nihil in te fieri sentiebas, et a patre arietem requirebas; nunc autem manibus ligaris, in aram imponeris, ligno quodammodo suspenderis, [Col. 0628D] et modo tacens te sub silentii quiete abscondis. Taceo, inquit: dic quare? obsecro, ut causam tui silentii nobis aperias. Vultis, ait, nosse quare taceo, nec aliquas adversus Deum, vel Patrem meum voces querelae plorando emitto? quia videlicet figuram illius gero, qui pro totius mundi salute animam suam ponit voluntate, non necessitate. In hoc tam grandi mystico fidei sacramento et Abraham sanctus apparuit probatus, et filius in praesenti est liberatus, in quo etiam Christus est praefiguratus. Si qua igitur est anima, quae cupis fidei patris nostri Abrahae sequi vestigia, exi de terra, [Col. 0629A] et de cognatione tua, et relinque populum tuum, et domum patris tui, id est firmiter diabolo, pompis ejus, et angelis renuntia, et sequere viam rectam, quae te ad optimam perducat terram, in qua ditescas, et emineas, et efficiaris socius Abrahae, hoc est in coelesti patria: sed cum ista omnia feceris, si virtus charitatis est in te, quae omnia credit, adhuc te tentabit, et probatum coronabit. Expetit a te Deus holocaustum, purum videlicet et immaculatum unici dilecti tui sacrificium. Quid a te expetit? Quod Abraham scilicet dictum est: Ad Abraham dixit Deus: Da mihi unicum dilectum tuum; tibi dicit Sapientia: Fili, da mihi cor tuum (Prov. XXV). Ipse est dilectus unicus, noster videlicet animus. Quid metuis offerre cor tuum? Offer sacrificium [Col. 0629B] Domino Deo tuo contritionem videlicet cordis, et dic cum Propheta: Holocaustis non delectaberis, sacrificium Deo spiritus contribulatus, cor contritum et humiliatum, Deus, non despicies (Psal. L). Tali sacrificio oblato, Deoque accepto, nihil timebis, et quod obtuleris non peribit; sed integrum habebit.

Interea, fratres charissimi, dignum est ut [(95) 1Kb] de virtutibus atque laboribus gloriosissimi patris nostri Abrahae aliqua diximus, nos ipsos ad memoriam reducamus, nostras videlicet negligentias illius perspecta sanctitate et perfectione in nobis reprehendamus. Tunc enim utiliter sanctorum vitam ante mentis oculos reducimus, si ex eorum imitatione [Col. 0629C] vitia exsecramus, et bene vivendi exempla sumimus. Nam quanto crebrius legendo perfectorum vitam perspicimus, si eorum exemplis ad bene operandum non sollicitamur, culpabiliores apud districti examen judicis inveniemur; majoris procul dubio criminis efficimur rei, si bona, quae novimus, negligimus operari. Culpam sibi cumulat, qui bona, quae didicit, agere recusat. Nos itaque in communi delectet audire quae Deus locutus est patri nostro Abrahae. Egredere, inquit, de terra tua, et de cognatione tua, et de domo patris tui, et veni in terram quam monstravero tibi. Quid in hac Domini jussione intelligitis, fratres? nunquid soli Abrahae, ut de terra sua egrederetur, Dominum praecepisse putatis, et non potius per eum nobis, ut illius videlicet exemplo [Col. 0629D] provocati, de terra nostra, ut ita dicam, id est de terrenis vitiis, ac desideriis egredientes, et peccatis, sive pravis moribus renuntiantes in populo Dei dilatari, et promissionem coelestis praemii possimus adipisci? Nobis est etiam et exeundum de cognatione nostra, scilicet de conversatione mala, et de domo patris nostri, de omni videlicet affectu, et delectatione carnali, et per iter virtutum ad terram promissionis perveniendum secundum jussionem Domini. Nolo tamen, vos dilectissimi, ignorare quia nisi per iter virtutum, ad promissionis terram, hoc est, ad coelestem patriam non potestis pervenire. Per iter quippe vitiorum amatores hujus mundi [Col. 0630A] descendunt in infernum; per iter vero virtutum amici Dei ascendunt in coelum. Sicut praesentis saeculi cupiditas, quae omnium malorum est radix (I Tim. VI), animas in infernum praecipitat; ita sine dubio illius contemptus eas ad coelos sublevat: et sicut amicitia mundi inimicos Dei homines constituit, sic despectus ipsius amicos facit.

Dum ergo, dilectissimi, potius ad exercenda carnis desideria, quam ad implenda Dei praecepta studemus, in terra nostra, id est in Ur Chaldaeorum in incendio scilicet vitiorum habitamus. Cum etiam in terrenis actibus solliciti, et in spiritualibus officiis pigri sumus, de cognatione nostra, et de domo patris nostri nondum exivimus. Itaque, charissimi, sicut jam superius diximus, non solum Abraham, [Col. 0630B] ut de terra sua egrederetur, vocavit Deus, sed et nos, ut saeculo renuntiantes coelestis patriae apti esse possimus. Qui enim dixit Abrahae: Egredere de terra tua, et de tua cognatione, ipse nobis dixit: Qui vult post me venire abneget semetipsum, et tollat crucem suam, et sequatur me (Matth. XVI). Et qui Abrahae dixit: Veni in terram, quam monstravero tibi, faciamque te in gentem magnam, ipse nobis procul dubio in commune promittit, dicens: Qui reliquerit patrem et matrem, fratres et sorores propter nomen meum, centuplum accipiet, et vitam aeternam possidebit (Matth. XIX); et iterum: Qui mihi ministrat, me sequatur, et ubi sum ego, illic et minister meus erit (Joan. XII). Quid vobis, fratres, et [Col. 0630C] Domini videtur in his promissionibus? Nunquid, dum illi magna, vobis parva promisit Deus? Nequaquam magna procul dubio illi promisit praemia, sed et vobis, si illum secuti fueritis in toto corde, non est pollicitus minima. Ex his ergo, charissimi, quae illi, ac vobis promisit Deus, si placet aliqua conferamus. Illi promisit Deus terram Chanaan, et semini ejus in possessionem, nobis autem coelestem habitationem. Illum constituit Deus per fidem patrem multarum gentium; vos spiritualis vitae exemplis multos generatis, dum salutaribus eos monitis sublevatis, et educatis ad cognoscendum Deum. Illi dictum est: In semine tuo, hoc est in Christo, benedicentur omnes gentes terrae. Vos frequenter ipsum Dei Filium gignitis, dum illius notitiam, fidem atque [Col. 0630D] amorem in cordibus audientium praedicando nutritis, admonendo augmentatis coeleste regnum, promittendo consolidatis. De quo ait Scriptura: Qui hunc nutriunt, reges et reginae erunt (Isa. XLIX). Ipse etiam de seipso ait: Quicunque fecerit voluntatem Patris mei, qui in coelis est, ipse meus frater, soror et mater est (Matth. XII). Ille voci Dei obediendo appellatus est amicus Dei omnipotentis, vobis loquitur idem Deus, et Dei Filius: Vos amici mei estis, si feceritis ea, quae praecipio vobis (Joan. XV). Ipse in patria sua fuit pauper, et in terra promissionis dives, vobis autem spiritu pauperibus, seque ipsum diligentibus, divitias promittit Deus inenarrabiles, [Col. 0631A] quas videlicet nec oculus vidit, nec auris audivit, si ejus voci fueritis obedientes. Cui voci? vultis audire cui? Qui vult venire post me, abneget semetipsum, et tollat crucem suam, et sequatur me (Matth. XVI).

Renuntiate ergo, dilectissimi, secundum Domini praeceptum, omnibus quae possidetis, omnibus videlicet carnis desideriis, et praesentis mundi delectationibus, diabolo et pompis ejus, atque operibus illius, exspoliantes vos veterem hominem cum actibus suis, et induentes novum (Coloss. III), qui secundum Deum creatus est in justitia, et sanctitate veritatis (Ephes. IV). Sequimini autem, accepta cruce, non tantum vestigia Abrahae, imo quod est multo melius, multoque felicius, Jesu Christi magistri vestri [Col. 0631B] in quantum potestis. Forte dicitis: Quo itinere, et ubi? per iter scilicet benedictionis, et virtutis, de quo Propheta loquitur in psalmis. Benedictiones, inquit, dabit legislator, ibunt de virtute in virtutem, et videbitur Deus deorum in Sion (Psal. LXXXIII). Congrue, siquidem per iter virtutum pervenire posse dixit ad coelum, quia per iter vitiorum impii descendunt in infernum. Recte ad videndum Deum deorum in Sion dixit ascendere, quia nonnisi mundi oculi sanctorum in sua eum essentia poterunt videre.

Notandum sane, quia hic patriarcha fidelissimus nunquam ab aliquo propheta admonitus, nunquam ei praedicator aliquis fuerat missus, et tamen ad [Col. 0631C] unam Domini jussionem, relicta terra, cognatione, paterna domo, cunctisque affinibus ad implendum verbum exstitit promptus. Quid nos ad haec dicturi sumus, charissimi, qui patriarcharum exemplis praemoniti, prophetarum vaticiniis eruditi, apostolorum praeconiis instructi, evangelistarum scriptis edocti, quodque est nobilius atque felicius, etiam [Col. 0632A] ipsius Domini praedicationibus, ab infantia velut coelesti pinguedine refecti, atque educati, et tamen ad ipsius obediendum voci sumus pigri? Tempus est ergo, dilectissimi, ut de somno pigritiae atque inertiae surgamus, tarditatem ab animo expellamus, moras ad bene operandum innectere desistamus, et ad terram promissionis, id est ad coelestem patriam, quo Dominus nos praecessit, et vocat, laeti et accincti per virtutum iter properemus. Sciendum tamen est, quia haec via non ambulatur corporis gressibus, sed bonis moribus; nec a patria recedendo, sed in ea bene vivendo; nec per viam eundum est amplam, sed per asperam et nimis arctam; non vitia, sed virtutes diligendo; non carnalia, sed spiritualia sectando; non visibilia, sed [Col. 0632B] invisibilia appetendo; non odium, non iracundiam, nec discordiam in animo reservando, sed charitatem perfectam cum amicis et inimicis custodiendo, avaritiam exsecrando, larga manu eleemosynas tribuendo, a mente superbiam atque elationem radicitus evellendo, profundam inibi humilitatem plantando, luxuriam cum omni immunditia detestando, munditiam mentis et corporis totis viribus amplectendo, omnia quae sub coelo sunt vilipendendo, ad ea quae super coelos sunt summo desiderio anhelando. Ad ultimum vero in summo bono, hoc est in omnipotenti Deo oculum mentis defigendo. Haec est, charissimi, via regia et recta; dum lucem habetis, ambulate in ea (Joan. XII), neque [Col. 0632C] ad dexteram, neque ad sinistram declinetis ab ea (Prov. IV), quia sine offensione vos perducet ad terram promissionis, id est ad coelestis vitae gaudia, ipso praestante, qui in Trinitate perfecta vivit, et regnat Deus per omnia saecula saeculorum. Amen.



SERMO DECIMUS. IN CAPITE JEJUNII.
[Col. 0631]

[Col. 0631D] Omnipotens Deus, fratres charissimi, nos per abrupta vitiorum ire cernens, et a se male vivendo elongari conspiciens, magis conversionem quam peccatorum mortem diligens, ut poenitendo ad ipsum convertamur, per Joelem prophetam misericorditer nos admonet, dicens: Convertimini ad me in toto corde vestro in jejunio, et fletu, et planctu (Joel. II), etc. Non ergo differamus, dilectissimi, converti ad Deum, quia paratus est, ut nobis misericorditer peccata dimittat. Qui nos benigne, ut ad se convertamur invitat; vult praestare indulgentiam, qui vocat ad poenitentiam quasi misericordiosissimus Dominus, ut ad se convertamur, praecipit; quasi piissimus pater nobis ad se conversis [Col. 0632D] peccata dimittit. Si enim nobis parcere noluisset, nunquam nos ad poenitentiam invitaret; convertimini ad me, inquit, in toto corde vestro. Non ait: Convertimini ad me ex parte, sed in toto corde, id est in toto intellectu, in tota memoria, in tota voluntate, et in tota dilectione. Unde convertemur, et ad quem? De servitute scilicet diaboli ad Deum, de dominio crudelissimi hostis ad dulcissimum Dominum, de imperio inimici ad patrem piissimum, de manu callidissimi raptoris ad liberatorem misericordiosissimum, de malo ad summum bonum, de hoc saeculo nequam ad paradisum, de terris ad coelum, de conversatione perversorum hominum ad societatem angelorum, de carcere ad palatium, [Col. 0633A] de theatro ad regnum, de imis ad sublimia, de vitiis ad virtutes, de iniquitate ad justitiam, de miseria ad felicitatem, de labore ad requiem, de tristitia ad gaudium, de morte perpetua ad aeternam vitam. Et quomodo convertemur ad Deum? in jejunio videlicet, fletu, et planctu, et scissione cordis. Qualiter nos oporteat ad Deum converti, et vitiorum tenebras abjicere, atque in die virtutum coram eo honeste ambulare, Paulus apostolus, alibi docens, ait: Nox praecessit erroris scilicet, dies, id est lumen evangelicae praedicationis Christi, appropinquavit. Abjiciamus ergo opera tenebrarum, peccata videlicet, et carnis vitia, quae animam ad aeternas perducunt tenebras, et induamur arma lucis (Rom. XIII), de quibus ait: Per arma justitiae a dextris, et [Col. 0633B] a sinistris (II Cor. VI), ut in die, hoc est in Christo, vel in doctrina Christi, honeste ambulemus, non in comessationibus et ebrietatibus, non in cubilibus et impudicitiis, non in contentione et aemulatione, sed induimini (Rom. XIII), id est imitamini novum hominem Dominum nostrum Jesum Christum, nova ejus praecepta opere perficientes. Quod ergo ait Dominus, ut convertamur ad eum in jejunio, et fletu et planctu, hoc est quod nobis praedicat Paulus, ut non ambulemus in comessationibus, et ebrietatibus, nec in cubilibus, et impudicitiis, sed honeste et hoc in die, hoc est in praeclara Christi doctrina, qui verus Sol justitiae est, et dies aeternitatis. Huic etiam simile est quod princeps apostolorum Petrus fideles admonens, ait: Obsecro vos tanquam advenas, [Col. 0633C] et peregrinos abstinere vos a carnalibus desideriis quae militant adversus animam (I Petr. II). Recognoscamus ergo, fratres charissimi, et recogitemus quali honore nobis omnipotentis Dei legatio sit accipienda [(96) 1Kb] . Quod si legatio ab aliquo terreno rege, aut indiculus sive sigillum ad nos veniret, nunquid non mox, aliis curis postpositis, prompta voluntate, et cum omni devotione litteras acciperemus, et legentes implere satageremus? Et ecce Rex coelorum ac terrae, omniumque creaturarum conditor, Redemptor noster et reparator per Joelem prophetam suum dignatus est nobis mittere litteras suas, non ut aliquod sibi necessarium a nobis servitium quaerat, sed quod ad salutem nobis aeternam [Col. 0633D] prodesse possit, innotescat. Ipse itaque nobis ostendat, qualiter nos ad se converti praecipiat.

Convertimini, inquit, ad me in toto corde vestro, et caetera. Praecepta ista, fratres charissimi, utilia sunt valde, et digna omni acceptione, sine quibus nemo potest pertingere ad patriam claritatis aeternae. Haec saluberrima Dei mandata pervenire faciunt exsecutores suos ad aeterna gaudia; haec admonitio salutaris indicium est divinae dilectionis, nisi enim nos quamvis malos, ut piissimus Pater diligeret, nequaquam ut ad se converteremur, invitaret. Summa itaque cum devotione debemus suscipere litteras, quas nobis per prophetam misit; quia qui praecepta [Col. 0634A] medici contemnit, ipse se interficit [(97) 1Kb] . Nimirum qui Dei praecepta contemnit, non ad vitam, sed ad perpetuam mortem tendit. Revera mandatorum Dei contemptus non hominem ad requiem, sed ad aeternos pertrahit cruciatus. Legatio igitur Dei omnipotentis non est nobis despicienda sed cum summa dilectione amplectenda, summoque studio opere implenda. Convertimini, ait, ad me in toto corde vestro. Quasi diceret: Si ad me vultis converti, non simulate, sed in toto corde convertimini. Causa timoris mei simul et amoris divitias contemnite vitae transeuntis. Si veraciter mundum vultis relinquere et redire ad me, ciborum delicias et vestimentorum mollitiem respuite. Si mihi toto corde adhaerere vultis, prius agite poenitentiam de [Col. 0634B] perpetratis culpis. Non solum poeniteat vos peccata commisisse, sed et bona, quae facere debuistis, non fecisse. Corpora vestra jejuniis macerate, maculas peccatorum lacrymis abluite. Jejunet caro a cibis, et mens a vitiis. Per ciborum abstinentiam caro debilitatur, sed spiritus roboratur; jejuniis et vigiliis corpus serviat, mens vero orationi devote insistat. Abstinentia et vigiliis homo exterior exerceatur, interior autem in contemplationem sui Creatoris erigatur. Insistat manus operibus misericordiae, et mens interius contemplationi divinae. Cilicium interius corporis membra cooperiat, manus eleemosynas pauperibus tribuat. Cinis et luctuosus habitus involvat corpus, mens autem compatiatur [Col. 0634C] miserorum necessitatibus, pungat carnem asperitas sacci, lavet lacryma maculas peccati. Saccus in poenitentia squalentia et tabescentia membra tegat, oculus vero lacrymarum rivos emittat.

Iterum propheta subjungens, ait: Convertimini ad Dominum Deum vestrum, quia benignus et misericors est, praestabilis super malitiam, ac si apertius propheta cohortaretur populum ad poenitentiam in verbo Domini dicentis: Convertimini ad Deum in toto corde vestro, non solum in labiis, sed in toto intellectu, voluntate et operatione; in jejunio videlicet, ut in futuro satiemini, et fletu, ut rideatis; et planctu, ut consolemini: et scindite, id est aperite corda vestra per confessionem fidei, quae quasi [Col. 0634D] utres plena sunt peccatis, et nisi scissa sponte fuerint, rumpentur, et non vestimenta vestra, sicut mos est Judaeis facere tempore tristitiae, vel angustiae. Et sic convertimini ad Dominum Deum vestrum, quem fecerunt peccata alienum, et ne desperetis, etiamsi delicta magna fuerint; quia benignus, et misericors est, scilicet naturaliter pius, et non vult mortem peccatorum, sed poenitentiam, patiens, et multae misericordiae, id est non statim punit, sed spectat; praestabilis super malitia, scilicet praestans misericordiam post poenitentiam de malitiis. Praestabilis, inquit, super malitia (Matth. VI), id est afflictione poenitentium juxta illud, sufficiat diei malitia [Col. 0635A] sua. Et iterum: Si est malum in civitate quod Dominus non fecerit? (Amos. III.) Quia vero dixerat Dominum misericordem et patientem, ne magnitudo clementiae faceret negligentes ad poenitentiam agendam, subdit propheta sub quadam interrogatione, dicens: Quis scit si convertatur, et ignoscat Deus, et relinquat post se benedictionem? Quasi diceret: Hortor vos ad poenitentiam, praedico Dei clementiam, sed tamen quia profundum sapientiae, et scientiae Dei penetrare non possumus, sententiam tempero, potius opto quam praesumo.

Sequitur: Quis scit, si convertatur, et ignoscat Deus, et relinquat post se benedictionem? Ac si diceret: Quis scit si convertatur ab ira, scilicet ad misericordiam, et ignoscat peccatis nostris, et relinquat, [Col. 0635B] id est tribuat post se, id est post vindictam, et suum flagellum, benedictionem, hoc est remissionem peccatorum? Quis scit, inquit, si convertatur, et ignoscat Deus? hoc est impossibile sciri aut difficile, et ideo tutius est agere poenitentiam quam permanere in culpa, et accepta remissione, offeremus sacrificium et libamen Domino Deo nostro. Unde Psalmista: Immola Deo sacrificium laudis, et redde Altissimo vota tua (Psal. XLIX). Iterum subjungens, ait: Canite tuba in Sion; sanctificate jejunium, vocate coetum, congregate populum, sanctificate ecclesiam, coadunate senes, congregate parvulos, et sugentes ubera. Praedicatores et prophetas in hoc loco hortatur sermo divinus, ut praedicent poenitentiam antequam veniat hostilis gladius, sive [Col. 0635C] alia quaelibet pestis demoliens fructus. Quasi diceret: Superius vos monui ad poenitentiam et per commonitionem crudelitatis hostium, et per commemorationem meae clementiae; nunc autem iterum iterumque praecipio: Canite tuba in Sion, id est publice praedicate poenitentiam in Ecclesia; sanctificate jejunium bona voluntate, oratione, et operatione; vocate coetum, synodum, vel congregationem; congregate populum, ut qui dispersus a Deo erravit, congregatus serviat Deo; sanctificate Ecclesiam, ut nullus sit in ea immundus, vel non sanctificatus, pravo fermento tota massa corrumpatur (Galat. V); coadunate, id est eligite senes tam aetate quam sapientia, bonis moribus et scientia, ut aliis praebeant [Col. 0635D] exemplum bene vivendi, et doctrinam; vel ideo senes jubentur adunari, ut saltem in extremo vitae termino poeniteant; congregate parvulos, quibus dicitur: Lac vobis potum dedi, non escam (I Cor. III). Et sugentes ubera, et de quibus ait Propheta: Ex ore infantium et lactentium perfecisti laudem (Psal. VIII): nulla ergo sit aetas, quae non convertatur ad Deum, quia nullus est super terram, nec infans unius diei sine peccato (Job XIV sec. LXX), qui si non tenetur actuali, tenetur originali. Sequitur: Egrediatur sponsus de cubili suo, et sponsa de thalamo suo, ad hoc videlicet, ut jejunent, et non serviant operi nuptiali, sed vacent [Col. 0636A] orationi. Iterum dicit: Inter vestibulum et altare plorabunt sacerdotes ministri Domini. Duo erant altaria, unum in templo, quod dicitur incensi, et aliud in porticu ante fores templi, quod est holocaustorum. Unde nunc dicitur, inter vestibulum et altare, id est in spatio, quod erat inter altare incensi, et holocaustorum altare. Dicatur ergo, inter vestibulum et altare, id est in porticu, quae vestit interiorem domum, loco scilicet convenienti poenitentiae et confessioni plorabant sacerdotes, qui dicunt cum Apostolo: Quis infirmatur, et ego non infirmor? quis scandalizatur, et ego non uror? (II Cor. XI.) Ministri Domini, qui debent flere cum flentibus, et alios ad fletum monere, et dicent, id est docent quid sacerdotes dicere, et quomodo [Col. 0636B] Deum debeant deprecari. Parce, Domine, inquiunt, parce populo tuo, et ne des haereditatem tuam in opprobrium, ut dominentur eis nationes, ac si dicerent: Parce, Domine, hoc est dimitte peccata, parce populo jam tuo, quia poenitet, prius non tuus dum peccaret; et ne des haereditatem tuam in opprobrium, scilicet Israel, ut gentibus serviant; ut dominentur eis nationes, daemones scilicet, qui, dum sumus impoenitentes, dominantur nobis. Iterum subjungit, dicens: Quare dicunt in populis, ubi est Deus eorum? ac si diceret: Quare dicunt in populis, qui comparantur erucae, locustae, brucho et rubigini; ubi est Deus eorum? id est quare permittis dici a populis, ubi est Deus eorum, quem defensorem [Col. 0636C] et adjutorem putabant? quare non juvat vos Deus vester [(98) 1Kb] ?

Sequitur: Zelatus est Dominus terram suam, et pepercit populo suo. Quasi diceret: Cum praedicta implesset populus et sacerdotes, amavit Deus terram suam, quam prius despexerat; ac si apertius diceretur: Zelatus est Dominus terram suam, scilicet ultus, quia primum flagellavit populum suum, sed postea placatus poenitentia eorum, pepercit populo suo. Et respondit Dominus, et dixit populo suo. Respondit non tantum ad verba, sed ad facta, id est ad poenitentiam eorum. Populo agente poenitentiam in tantum parcit Deus, ut eos sua responsione dignos faciat, et hoc quotidie videmus fieri in Ecclesia. Et dixit Dominus populo suo: Ecce ego mittam [Col. 0636D] vobis frumentum, et vinum, et oleum, et replebimini in eis, et non dabo vos ultra opprobrium in gentibus. Ac si diceret: Ecce, qui peccantibus immisi vobis erucam, bruchum, rubiginem, per quae omnes fruges vestrae sunt vastatae, jam per poenitentiam conversus sum ad clementiam, et eruam vos ab Assyriis, et si in bonis perseveraveritis, replebo vos omnibus bonis. Ac si apertius diceretur: Mittam vobis frumentum, panem videlicet, qui de coelo descendit, et vinum quod laetificat cor hominis (Eccli. XL), et oleum quod exhilarat faciem (Psal. CIII). et replebimini in eis, ut vetus tristitia peccatorum, frumenti, vini et olei, id est virtutum [Col. 0637A] laetitia temperetur. Allegorice omnis anima terra Domini est, in qua seminat; sed si peperit zizaniam, id est vitia, Dominum offendit; si vero poenitet, et dicit: Parce, Domine, zelatur Dominus terram suam, et dignatur suo eam alloquio consolari, dicens: Mittam tibi frumentum, vinum, et oleum, virtutes scilicet, quibus bona operari et peccata vitare possis. Sequitur: Et non dabo vos ultra opprobrium in gentibus, et eum qui ab aquilone est, procul faciam a vobis, et expellam eum in terram inviam, et desertam. Quasi diceret: Non dabo vos captivos ultra opprobrium in gentibus, et eum qui ab aquilone est, populum scilicet Assyriorum habitantem in partibus aquilonis, procul faciam a vobis, et si venerit, expellam eum in terram [Col. 0637B] inviam, id est in aliquam gentem desertam a Deo, in qua non habitat Spiritus sanctus, et desertam, quia non habet Dei notitiam. Juxta litteram non aquilo, sed auster solet locustas adducere: non enim ex frigore veniunt, sed ex calore. Sed quia de Assyriis per similitudinem locustarum loquebatur, aquilonem interponit, ubi non veram locustam sed Assyrios et Chaldaeos intelligamus. Unde dicitur: Ab aquilone exardescent mala super inhabitantes terram (Jer. I); non dabo, inquit, vos ultra opprobrium in gentibus, illis scilicet de quibus supra dixit, populus multus, et fortis, et caetera; vel gentibus, id est daemonibus, unde est illud: Non est nobis colluctatio adversus carnem, et sanguinem; sed adversus principes et rectores tenebrarum harum, [Col. 0637C] adversus spiritualia nequitiae in coelestibus (Ephes. VI) Servat metaphoram, et juxta situm provinciae sic loquitur, quasi de locustis, et non de hostibus loqui videatur. Hieronymus [(99) 1Kb] enim dicit agmen locustarum suo tempore fuisse, quae postea misericordia Dei inter vestibulum et altare, hoc est inter crucis et resurrectionis locum, sacerdotibus et populis clamantibus: Parce, Domine, populo tuo, vento surgente, in mare primum, et novissimum sunt praecipitatae; sed et cum acervi morientium locustarum ex undis in littora virtute maris essent repulsi, putredo, et fetor noxius exivit, qui aere corrupto hominibus et jumentis pestilentiam intulit. Iterum subjungit, dicens: Faciem ejus contra mare [Col. 0637D] orientale, et extremum ejus ad mare novissimum. Quasi diceret: Convertam faciem ejus, illius scilicet ferocissimae gentis, ut prima pars ejus sit ad mare orientale, ubi quondam fuit Sodoma et Gomorrha, et aliae civitates quae versae sunt in mare, quod Mortuum dicitur, eo quod nulla ibi vivunt animalia. Et convertam extremam partem ipsius ad mare, quod est ad occidentem et ducit Aegyptum in cujus littore sunt Gaza, Ascalon, Azotus, Jope, Caesarca, et aliae civitates.

»Idem mare Mortuum, ut ait beatus Isidorus [(100) 1Kb] , lacus Asphalti vocatur, propter quod nihil gignit vivum, [Col. 0638A] nihilque recipit ex genere viventium. Nam neque pisces habet, neque assuetas aquis et laetas mergendi usu patitur aves. Sed et quaecunque viventia mergenda tentaveris quacunque arte demersa, statim resiliunt, et quamvis vehementer illisa, confestim excutiuntur; sed neque ventis movetur, resistente turbinibus bitumine, quo aqua omnis stagnatur; neque navigationis patiens est, quia omnia vita carentia, in profundum merguntur; nec materiam ullam sustinet, nisi quae bitumine illustratur [(1) 1Kb] . Lucernam accensam ferunt supernatare, exstincto demergi lumine. Hoc et mare Salinarum dicitur, sive lacus Asphalti, id est bituminis, et est in Judaea, inter Jericho et Zoaram. Longitudo ejus usque ad Zoaros Arabiae dirigitur stadiis [Col. 0638B] septingentis [(2) 1Kb] octoginta; latitudo vero ejus stadiis centum quinquaginta usque ad vicina Sodomorum.«

Propheta itaque mare Mortuum vocat orientale, mare Novissimum occidentale. Mystice prima pars illius ferocissimae gentis, id est impugnatio daemonum convertitur ad mare orientale, in his qui ei aperiunt januam peccati; et novissima pars ad mare occidentale, apud quos videlicet usque ad extremum vitae permanserit Assyrius, id est diabolus. Iterum dicit: Et ascendet fetor ejus, et putredo illius, quia superbe egit. Juxta litteram factum est hoc de Chaldaeis tempore Ezechiae, quando una nocte centum octoginta quinque millia ab angelo in castris occisa sunt; et interfecta est illa pars castrorum, [Col. 0638C] quae ad mare orientale respicit, id est ad Sodomam, et posterior, quae respiciebat ad mare quod ducit Aegyptum, quorum corpora, quia igne consumpta, et in terram sunt redacta. Quod sequitur de fetore, non de corporibus Assyriorum, sed mystice est intelligendum, et ascendet, inquit, fetor ejus in eos videlicet qui sibi magna promittunt, et per superbiam cadunt, ne sit tutus homo fragilis, et ascendet putredo ejus, quia quanto crescit in virtutibus, tanto timeat, ne corruat vitiis. Sequitur: Noli timere terra, exsulta et laetare, quoniam magnificavit Dominus, ut faceret. Superius comminatus non prospera pollicetur, et lacrymas non in risum vertit. Quasi diceret: Exsulta terra, inquit, [Col. 0638D] et laetare de promissionibus Domini, quia semen Dei ariditate tua perdideras, quoniam magnificavit Dominus, ut faceret misericordiam tibi, ita ut etiam jumenta multiplicentur, quae superius fame et siti periisse leguntur; et solitudines laetis novalibus complentur, eo quod populus ad poenitentiam sit conversus. Nolite timere animalia regionis, quia germinaverunt speciosa deserti, quia lignum attulit fructum suum, ficus et vinea dederunt virtutem suam. Quasi diceret: Nolite timere animalia regionis populi scilicet fideles ad pascua aeternae viriditatis praedestinati, qui dulcedine verbi Dei pascimini, [Col. 0639A] quia germinaverunt speciosa deserti, gentilitas videlicet, quae, suscepto evangelicae praedicationis semine, attulit fructum centuplum; lignum etiam attulit fructum suum, lignum scilicet crucis attulit fructum passionis Christi. Ficus, id est Spiritus sanctus, et vinea scilicet sermo Dei dederunt virtatem suam, id est largitatem.

Iterum aggratulando conversis ad Deum per poenitentiam dicit: Et vos, filii Sion, exsultate, et laetamini in Domino Deo vestro, quia dedit vobis doctorem justitiae, et descendere faciet ad vos imbrem matutinum et serotinum sicut in principio. Ac si apertius diceretur: Vos specialiter, filii Sion, id est Ecclesiae, exsultate per poenitentiam, qui ante alieni fuistis a Deo per peccata, et laetamini in Domino [Col. 0639B] Deo vestro, non in hujus mundi delectationibus, quia dedit vobis doctorem justitiae, id est Christum qui vos docebit omnem veritatem (Joan. XVI), et descendere faciet ad vos imbrem matutinum, pristinam scilicet doctrinam fidei, id est legis veteris, et serotinum, novum videlicet testamentum, sicut in principio benedictionis. Quantum ad litteram matutinus imber est qui tunc venit, quando messis seritur; serotinus vero venit, quando messis debet colligi: mystice matutinus imber est fides, serotinus autem perfectio operum, vel imber matutinus cognitio Dei, quae post fidem datur, serotinus plenitudo ejusdem cognitionis. Sequitur: et implebuntur areae frumento, et redundabunt torcularia vino, et oleo: et [Col. 0639C] reddam vobis annos, quos comedit locusta, bruchus, rubigo, et eruca, fortitudo mea magna, quam misi in vos, et comedetis vescentes, et saturabimini, et laudabitis nomen Dei vestri, qui fecit vobiscum misericordiam, et mirabilia, et non confundetur populus meus in sempiternum, et scietis, quia in medio Israel ego sum. Ac si aperte diceret: Implebuntur areae frumento, id est tanta erit abundantia frugum, ut post saturitatem vestram multa remaneant in areis et in torcularibus, et redundabunt torcularia vino et oleo, frugibus scilicet virtutum faciet vos abundare. Hac voce magna copia designatur, ut et aliis possint praebere quod ipsis superest: et reddam vobis annos, quos comedit locusta, bruchus, rubigo et eruca, id est non patiar perire ubertatem quam praeteritis [Col. 0639D] annis perdidistis. Per quot annos famem sustinuistis, per tot iterum annos duplicabo fructus. Reddam, inquit, vobis annos, quos comedit locusta, bruchus, rubigo et eruca, quae vix movetur, et levi tactu conteritur, in qua et magna Dei fortitudo, et hominis fragilitas demonstratur, sicut per ciniphes in Aegypto, qui tam parvi sunt ut vix cernantur. Poterat quidem Deus cuncta diluvio operire, vel fulmine cremare, sed per potentiam suam, et fragilitatem nostram per hujusmodi minima animalia ostendit. Si enim haec sunt fortiora homine, unde gloriatur terra et cinis? Reddam, inquit, vobis annos, quos comedit locusta, bruchus, rubigo et eruca, fortitudo [Col. 0640A] mea magna, quam misi in vos, daemones scilicet, qui ultores sunt eorum, qui operantur malum, sicut ille, qui decepit Aab [(3) 1Kb] (III Reg. XXII), et qui Saulem vexavit (I Reg. XVIII): Hujusmodi tortoribus tradit Paulus peccatores in interitum carnis (I Cor. V). Novitianus, et quidam alii haeretici dicunt hominem post peccatum non posse per poenitentiam reformari in pristinum statum. Hic error plane hoc loco destruitur, cum Dominus in tantum recipit poenitentes, ut eos vocet populum suum, et asserat non confundendos, et se in medio eorum habitaturum, et eos nullum alium habitaturos Deum, sed in eum toto corde confisuros, qui in eis maneat in aeternum.

Revera omnipotens Deus sicut essentialiter est [Col. 0640B] bonus, sic erga conversos misericors est, et pius; et sicut perseverantes in malitia juste punit, ita per poenitentiam ad se revertentes benigne suscipit. Necesse est itaque, dilectissimi, ut Dei justitiam in omnibus laudemus, et in quantam miseriam ab exordio nostrae creationis cecidimus, cum lacrymis ad memoriam reducamus. Peccatores nos esse fateamur, et ad quas devoluti sumus aerumnas, flendo ante oculos mentis revocemus: et cum beato Job, qui non solum sui, sed etiam totius humani generis infelicitatem luget, dicamus: Quare non in vulva mortuus sum, egressus ex utero non statim perii? Cur exceptus genibus? lactatus uberibus? (Job III.) Non ideo haec loquitur beatus Job, quod abortivum se esse optet, sed ut quibus modis primus [Col. 0640C] homo in paradiso peccando nos secum in hujus mundi exsilium miserabiliter dejecit, lugens insinuet. Quanto enim subtilius humani generis casus considerat, tanto amarius calamitatem illius deplorat. Gregorius [(4) 1Kb] : (Tribus [(5) 1Kb] modis primum hominem antiquus hostis tentavit in paradiso, suggestione videlicet, tentatione, consensu.) Quatuor quippe modis peccatum committitur in corde, quatuor consummatur in opere. In corde namque suggestione, delectatione, consensu et defensione, nunc latenter, nunc aperte, nunc consuetudine, nunc desperatione. Fit enim suggestio per adversarium, delectatio per carnem, consensus per spiritum, defensionis audacia per elationem: culpa enim quae terrere mentem debuit, [Col. 0640D] extollit, et dejiciendo elevat, sed gravius elevando supplantat. Unde illam primi hominis rectitudinem antiquus hostis his quatuor ictibus fregit. Nam serpens suasit, Eva delectata est, Adam consensit, qui etiam requisitus confiteri culpam per audaciam noluit. Hoc in humano genere quotidie agitur, quod actum in primo nostri generis parente non ignoratur. Serpens suasit; quia occultus hostis mala cordibus hominum latenter suggerit. Eva delectata est; quia carnalis sensus ad verba serpentis mox se delectatione substernit. Assensum vero Adam praepositus mulieri praebuit; quia, dum caro in delectatione rapitur, etiam a sua rectitudine spiritus [Col. 0641A] infirmatus inclinatur. Et requisitus Adam confiteri culpam noluit; quia videlicet spiritus, quo peccando a veritate disjungitur, eo in ruinae suae audacia nequius obduratur, iisdem etiam quatuor modis peccatum consummatur in opere. Prius namque latens culpa agitur, postmodum vero etiam ante oculos hominum sine confusione reatus aperitur, dehinc et in consuetudinem ducitur, ad extremum quoque, vel falsae spei seductionibus, vel obstinatione miserae desperationis enutritur. Hos itaque peccati modos, qui vel in corde latenter fiunt, vel patenter in opere perpetrantur, beatus Job considerat, et omnes nos, imo totum humanum genus in quot peccatorum gradibus sit lapsum, deplorat, dicens: Quare non in vulva mortuus sum, egressus ex utero non [Col. 0641B] statim perii? Cur exceptus genibus? lactatus uberibus? Prima enim vulva conceptionis fuit lingua malae suggestionis, sed peccator in vulva moreretur, si moriturum se homo in ipsa suggestione cognosceret, qui tamen ex utero egressus est, quia postquam in peccato eum suggerens lingua concepit, foras mox etiam delectatio rapuit. Post egressionem vero exceptus est genibus, quia cum ad delectationem carnis prodiit, nimirum culpam per consensionem spiritus subjectus cunctis sensibus, quasi suppositis genibus consummavit. Sed genibus exceptus, etiam uberibus est lactatus. In consensu enim culpae addicitur spiritus sensibus, multa causa fiduciae argumenta subsecuta sunt, quae natam in peccato animam virulento lacte nutrierunt; et ne [Col. 0641C] aspera mortis supplicia metuerent, blandis hanc excusationibus foverunt. Unde et primus homo post culpam audacior exstitit, dicens: Mulier, quam dedisti mihi, ipsa dedit mihi, et comedi (Gen. III). Qui quidem per timorem semetipsum absconsurus fugerat, sed tamen requisitus innotuit. Quantum etiam timens tumebat. Cum enim ex peccato praesens poena metuitur, et amissa Dei facies non amatur, timor ex tumore est, non ex humilitate. Superbit quippe qui peccatum si liceat non punire, non deserit. His ergo, sicut dictum est, quatuor modis culpa ut in corde agitur, etiam opere perpetratur. Ait enim beatus Job, non solum semetipsum, sed etiam humanum genus amarissime lugens, atque [Col. 0641D] omnibus nobis peccata, quibus a paradisi deliciis expulsi sumus ad memoriam revocans, simulque exemplum utile lugendi praestans: Quare non in vulva mortuus sum? etc. Vulva quippe peccantis hominis est culpa latens quae occulte peccatorem concipit, et reatum suum in tenebris abscondit. Egressus, inquit, ex utero non statim perii? A vulva de utero exitur, cum peccator quae in occulto commiserit, etiam in aperto committere non erubescit: quasi enim ab occultationis suae vulva processerant, de quibus propheta dicebat: Peccatum suum sicut Sodoma praedicaverunt, nec absconderunt (Isa. III). Sequitur: Quare exceptus genibus? Quia nimirum [Col. 0642A] cum peccator jam de iniquitate sua non confunditur, iniquitate eadem etiam adminiculis pessimae consuetudinis roboratur. Quasi genibus peccator fovetur, ut crescat, dum culpa consuetudinibus firmatur, ut vigeat.

»Cur lactatus uberibus? quia dum prodere culpam in usum coeperit, nimirum se vel falsa spe divinae misericordiae, vel aperta miseria desperationis pascit ut eo nequaquam ad correctionem redeat, quo vel factorem suum pium sibi inordinate simulat, vel hoc quod fecit inordinate formidat. Beatus igitur vir humani generis lapsus aspiciat, et quibus praecipitiis in foveam iniquitatis mersus sit intendat, dicens: Quare non in vulva mortuus sum? id est cur a carnis vita mortificare me nolui? Egressus ex [Col. 0642B] utero non statim perii? id est postquam ad apertam iniquitatem exivi, cur me saltem perditum non cognovi? Utique in suo judicio humanum genus periisset, si in suo reatu se perditum cognovisset. Quare, inquit, exceptus genibus? id est etiam post apertam culpam, cur me adhuc in illa etiam consuetudo suscepit, ut valentiorem ad nequitias redderet, et pravis me usibus sustinens foveret? Cur lactatus uberibus? id est, postquam in culpae consuetudinem veni, cur me ad atrociorem nequitiam, vel falsae spei fiduciam, vel lacte miserae desperationis enutrivi?

»Cum enim culpa in usum venerit, ei jam animus, etiamsi appetat, debilius resistit, quia quot vicibus [Col. 0642C] pravae frequentationis astringitur, quasi tot vinculis ad mentem ligatur. Unde fit ut tenebrosus animus cum solvi non valet, ad quaedam se falsae consolationis solatia inclinet, quatenus venturum judicem tantae sibi misericordiae spondeat, ut eos etiam quos reprehensibiles invenerit, penitus non occidat: cui rei hoc deterius accidit, quod ei multorum lingua similium consentit, cum etiam male gesta laudibus exaggerant; unde fit, ut incessanter crescat culpa favoribus nutrita. Curari autem vulnus negligitur, quod dignum praemio laudis videtur: unde per Salomonem dicitur: Fili, si te lactaverint peccatores, ne acquiescas eis (Prov. I). Peccatores etenim lactant, cum vel perpetranda mala blandimentis inferunt, vel perpetrata favoribus extollunt. [Col. 0642D] An non lactatur de quo per Psalmistam dicitur: Quoniam laudatur peccator in desideriis animae suae; et iniquus benedicitur? (Psal. IX.) Sciendum quoque est, quod tres illi modi peccantium juxta descensus sui ordinem facilius corriguntur; quartus vero iste difficilius emendatur. Unde et Redemptor noster puellam in domo (Marc. V), juvenem extra portam (Luc. VII), in sepulcro autem Lazarum suscitavit (Joan. XI). Adhuc quippe mortuus jacet qui latet in peccato. Jam quasi extra portam educitur, cujus iniquitas usque ad verecundiam [(6) 1Kb] publicae perpetrationis aperitur. Sepulturae vero aggere premitur, qui in perpetrationem nequitiae etiam usu consuetudinis [Col. 0643A] gravatur; sed hos Dominus ad vitam miseratus revocat, quia plerumque divina gratia, non solum in occultis, sed etiam in apertis iniquitatibus mortuos, et mole pravae consuetudinis pressos lumine sui respectus illustrat. Quartum vero mortuum Redemptor noster nuntiantibus discipulis [(7) 1Kb] agnoscit, nec tamen suscitat, quia valde difficile est, ut is quem post usum malae consuetudinis etiam adulantium linguae excipiunt, a mentis suae morte revocetur, de quo et bene dicitur: Sine mortuos sepelire mortuos suos (Luc. IX). Mortui enim mortuum sepeliunt, cum peccatores peccatores favoribus premunt. Quid enim est aliud peccare, quam occumbere? Sed qui peccantem laudibus efferunt, exstinctum sub verborum suorum aggere abscondunt: erat [Col. 0643B] autem mortuus et Lazarus, sed tamen non a mortuis sepultus. Fideles quippe illum mulieres obruerant, quae et ejus mortem vivificatori Jesu Christo nuntiabant. Unde et protinus ad lucem redit; quia, cum in peccato animus moritur, citius ad vitam reducitur, si super hunc sollicite cogitationes vivant, quae eum ab illicitis operibus bona suadendo revocent, et aeternae vitae cum eo recta operando restituant.« Mortuus itaque fetens, id est in peccato perseverans, et falsae adulationis aggere pressus tenebrarum opera per divinam inspirationem celeriter abjiciat, et a desperationis, vel consuetudinis morte de transactis culpis humiliter poenitendo resurgat; longam peccandi deserat consuetudinem, [Col. 0643C] et de Dei bonitate speret salutem. Usum malae actionis quantocius relinquat, et ad divinae misericordiae spem indubitanter se erigat. Deserat perversae vitae malitiam, et peccatorum suorum exspectet indulgentiam. Illecebrosae carnis affectus omnino exstinguat, et in bonis operibus sese studiose exerceat, suaeque salutis spem in Dei misericordia defigat. Unusquisque ergo proximum suum, ne perseveret in malis, castiget, et ad bene agendum sollicitet; increpandi sunt peccatores de suis pravis actibus, non efferendi falsis laudibus. Unde dicitur: Linguae adulantium alligant animas in peccatis. Qui ergo vult peccantes ad viam salutis, quae Christus est, reducere, mala ipsorum studeat eis ad memoriam revocare, sicut Dominus praelatum Ecclesiae, [Col. 0643D] per prophetam efficaciter admonet, dicens:

Clama, ne cesses; quasi tuba exalta vocem tuam, et annuntia populo meo scelera eorum, et domui Jacob peccata eorum (Isa. LVIII). Ac si apertius Deus, qui non vult mortem peccatorum, sed ut convertantur, et vivant (Ezech. XVIII), doctori Ecclesiae, imo universo doctorum ordini sub Isaiae persona praeciperet, dicens: Clama, ne cesses, a praedicatione; quasi tuba exalta vocem tuam ut ab omnibus possis audiri; et annuntia populo meo exsecrabilia scelera eorum, idololatriam videlicet, homicidia, furta, falsa testimonia et his similia; et domui Jacob peccata eorum, damnabilia quasi adhuc possunt resipiscere. [Col. 0644A] Ubi vero omni apostolorum collegio praecipitur: Super montem excelsum, ascende tu qui evangelizas Sion (Isa. XL), nec buccina, nec tuba assumitur, sed montem ascendere jubetur, et propria voce personare praecipitur.

Hic autem, quia peccatores sunt, et deorsum quibus est nuntiandum, non jubetur in montem ascendere, sed tantum vocem exaltare sicut tubam et futura supplicia nuntiare, quia sicut mortui sunt resuscitandi: unde beatus Paulus ait: Canet tuba, et mortui resurgent (I Cor. XV). Revera omnipotens Deus naturaliter pius est et misericors, qui etiam populum suum vocat peccatores et indignos; ac si diceret: Videant Judaei qualem patrem suis exigentibus culpis perdiderunt, qui etiam populum suum [Col. 0644B] vocat eos, qui a se peccando recesserunt. Sequitur: Me etenim de die in diem quaerunt, et scire vias meas volunt, quasi gens, quae justitiam fecerit, et quae judicium Dei sui non dereliquerit. Quasi apertius de Judaeis loqueretur Deus: Me de die in diem, id est quotidie quaerunt ore, et si non corde, ad templum, et ad synagogas conveniendo, legem a me per Moysem datam inquirendo, et scire vias meas volunt; actiones videlicet et voluntates meas, et hoc faciunt, quasi gens quae justitiam fecerit, et judicium Dei sui non dereliquerit. Justitiam non fecerunt, quia idola adoraverunt, et judicium Dei sui dereliquerunt, legem scilicet vel fidem veram, ex quibus justus vivit; et tamen vias Dei scire volunt. Ac si apertius [Col. 0644C] illis Deus loqueretur, dicens: Vos justitiam non fecistis et judicium meum dereliquistis. Cur ergo exaudiam vos, sicut illos, qui hodie in Ecclesia justitiam faciunt, juste et pie viventes (Tit. II), Christum verum Deum, et verum hominem confitentes. Quia ergo solis me labiis honoratis, corde autem longe a me receditis (Matth. XV), me de die in diem non veraciter, simulate quaeritis, quae praecipio facere non vultis, vestrae petitionis effectum obtinere minime potestis, eo quod male petatis (Jac. IV). Quasi gens, inquit, quae justitiam fecerit, et quae judicium Dei sui non dereliquerit. Justitia Christus intelligitur, qui omnes justificat, qui Deus Pater non judicat quemquam, sed omne judicium dedit Filio (Joan. V). Judaei ergo justitiam non fecerunt, judicium [Col. 0644D] reliquerunt, quia Christum, qui est justitia sempiterna, quae de coelo prospexit (Psal. LXXXIV), negaverunt, dicentes: Non est ipse (Psal. XIII). Iterum subjungens, ait: Rogant me judicia justitiae, et appropinquare Deo volunt. Ecce alia Judaeorum temeritas. Quasi enim in bona conscientia fidentes judicium justum postulant, secundum illud: Judica me, Domine, quoniam ego in innocentia mea ingressus sum (Psal. XXV). Rogant me, inquit, judicia justitiae. Ac si diceret: Rogant me, scilicet, ut faciam judicia justitiae, et quasi ideo non exaudiam, quia ipsi appropinquare Deo volunt non opere, sed tantum voce. Unde dicitur: Populus hic labiis me [Col. 0645A] honorat, cor autem eorum longe est a me (Matth. XV). Deo enim non appropinquatur loco, sed merito. Judaei falsa justitia gloriantes Deum justitiae arguunt, quasi bona opera non respiciat, dicentes: Quare jejunavimus et non aspexisti; humiliavimus animas nostras, et nescisti? Obliti sunt veteris historiae, quia non respexit Dominus ad munera Cain (Gen. IV), eo quod non recte cum fratre dividebat, cui charitatem Dei invidebat. Quare, inquiunt, jejunavimus, et non aspexisti; humiliavimus animas nostras et nescisti? Vae illis, qui esuriem putant esse virtutem. Unde est illud: Jejuno bis in Sabbato (Luc. XVIII). Ac si apertius dicerent: Quare jejunavimus, et non aspexisti jejunium nostrum quasi gratum? humiliavimus, id est affliximus animas nostras jejunando, [Col. 0645B] et non aspexisti? id est non placuit tibi. Quibus respondens Dominus dicit: Ecce in die jejunii vestri invenitur voluntas vestra, et omnes debitores vestros repetitis. Quasi diceret: Ideo vestra non aspicio jejunia, quia sunt sine misericordia, nec pro me jejunatis, sed pro humana laude et vana gloria. Ideo forsitan Judaei saepe jejunabant, ut repetendis debitis vacarent. Ac si apertius diceret Dominus: Ecce in die jejunii non mei, sed vestri invenitur carnalis voluptas vestra, in cibis videlicet lautioribus, voluntas autem mea non invenitur ibi in bonis operibus, quia, dum omnes debitores vestros repetitis, non jejuniis et orationibus, sed repetendis vacatis [(8) 1Kb] debitis. In hoc etiam quod non habentes debitores repetitis, mihi violentiam facitis. Jejunium [Col. 0645C] ergo acceptum Deo non solum perficitur abstinendo a cibis, sed etiam ab operibus illicitis.

Iterum subjungens, ait: Ecce ad lites, et contentiones jejunatis, et percutitis pugno impie. Ac si aperte dicat: Ecce ad lites et contentiones exterior homo vester jejunat; interior vero vescitur carnibus draconis, qui datus est in escam populis Aethiopum (Psal. LXXIII). Exigitis etiam quae non commodastis, et econtra resistentes, impie pugno percutitis Deus ergo non reprehendit jejunia, sed quae obsunt jejuniis. Ne ergo videatur reprobare jejunium, ut piissimus pater consulendo ait: Nolite jejunare sicut usque ad hanc diem, ut audiatur in excelso clamor vester. Ac si diceret: Si vultis ut exaudiam [Col. 0645D] vos, nolite jejunare sine operibus misericordiae sicut usque ad hanc diem, nec pro laude hominum, dum oratis in synagogis, et in angulis platearum, ut videamini ab hominibus; sed intrate in cubicula vestra, et clauso ostio, veraciter orate Patrem vestrum, ut audiatur in excelso clamor vester (Matth. VI). Iterum docens qualiter jejunare debeant, ait: Nunquid tale est jejunium, quod elegi, per diem affligere hominem animam suam? Ac si apertius diceret: Nunquid tale est jejunium quod elegi quale vos agitis, per totum videlicet diem non [Col. 0646A] emendare a moribus pravis, sed affligere hominem animam suam, abstinendo a cibis, non ab operibus illicitis? Nunquid contorquere quasi circulum caput suum, et saccum, et cinerem sternere? Quasi diceret: Nunquid contorquere quasi circulum, inclinando scilicet ad pedes caput suum, vel in circuitu sicut monachi, exterius tantum, et saccum induere, et cinerem sub se sternere? Quae utique bona sunt, si bono animo fiant. Ostenso quale jejunium Dominus reprobet, ostenditur etiam quale laudet, cum subinferetur: Nunquid istud vocavi jejunium, et diem acceptabilem Domino? Non. Sed hoc est magis jejunium, quod elegi; dissolve colligationes impietatis, solve fasciculos deprimentes. Aperte hoc loco septuaginta Interpretes, pro colligationibus et fasciculis, [Col. 0646B] transtulerunt, omnem scripturam iniquam conscinde, falsa videlicet chirographa, quibus saepe pauperes deprimebant impie. Si enim impium est ab eis debitum exigere, qui non possunt reddere, multo magis ab illis, qui non debent. Ac si aperte diceretur: Dissolve colligationes impietatis, falsas scilicet chartas, quibus dicebant obligatos pauperes esse. Solve fasciculos deprimentes, falsa videlicet chirographa, quibus innocentes opprimebant feneratores. Non prohibet in hac lectione sua repetere, sed ostendit ab eis qui non possunt reddere, vi extorquere, vel ab eis qui non debent, debita exigere, impium esse. Dominus tamen qui non venit legem solvere, sed implere (Matth. V). prohibet in Evangelio sua quemque repetere. Moraliter autem colligationes impietatis, [Col. 0646C] et fasciculos deprimentes, peccata intelligimus, quae in die jejunii proximis dimittere jubemur, ut nobis dimittat Deus, et securi dicamus: Dimitte nobis debita nostra (Matth. VI), etc. Sequitur:

Dimitte eos, qui confracti sunt, liberos, et omne onus disrumpe. Quasi diceret: Dimitte eos liberos a servitute, qui pro fame se vendiderunt, et qui confracti sunt longa servitute. Ut jam superius dictum est saepe Judaei detinebant pauperes in servitutem ultra terminum constitutum: Et omne onus servitutis scilicet, vel peccati, disrumpe. Iterum subjungens, ait: Frange esurienti panem tuum, et egenos, vagosque induc in domum tuam. Ac si diceret: Non alienum, sed tuum panem. Et si totum non [Col. 0646D] potes dare, ut multis prosit, frange saltem uni esurienti; et ne causeris de paupertate, quia multos non habes panes, ex ipso uno communica pauperi. Unde dicitur: Dispersit, dedit pauperibus, justitia ejus manet in saeculum saeculi (Psal. III). Quod manducaturus eras, si non jejunares, da pauperibus, ut jejunium tuum non sit marsupii lucrum, sed saturitas animae, et spirituale pabulum. Et egenos, vagosque, a quibus non exspectes mutuum, induc [(9) 1Kb] in domum conductam, etiamsi non habes tuam [Col. 0647A] propriam. Si non habes panem, praebe tectum, et accipe coelum. Unde beatus Petrus: Hospitales invicem sine murmuratione (I Petr. IV). Forte dicit aliquis: Debitores non habeo, quid faciam, ut suscipiatur jejunium meum? Qui hoc dicit, frangat esurienti panem suum, et egenos vagosque inducat in domum suam, et acceptabile erit jejunium ejus. Allegorice panem esurientibus frangimus, cum fidem Christi, qui est panis vivus (Joan. VI), et Scripturam sacram, quae nobis est spiritualis victus, aliis manifestamus. Egenos et vagos in domum inducimus, cum discordantes ad fraternam pacem, et charitatis unitatem revocamus. Sequitur: Cum videris nudum, operi eum, et carnem tuam ne despexeris. Ac si apertius diceretur: Cum videris nudum, [Col. 0647B] fide scilicet, virtutibus et operibus bonis, operi eum verbo videlicet et exemplo, juxta illud: Qui habet duas tunicas, det non habenti (Luc. III). Et carnem tuam, peccatorem scilicet tibi similem, ne despexeris, considerans teipsum, ne et tu tenteris (Galat VI). Quasi diceret: Proximum in qualibet necessitate recognosce tui similem, mortalem, passibilem, unde dicitur: Visitans speciem tuam, non peccabis (Job V). Tropologice, qui jejunat ab omnibus malis, et vult jejunium suum respici, non solum declinet a malo, sed etiam faciat bonum, ut solvat omne vinculum iniquitatis, quo simplices haereticorum fraudibus ligati sunt. Unde dicitur. Declinantes in obligationes, adducet Dominus cum operantibus iniquitatem (Psal. CXXIV). Hujusmodi enim qui fracti [Col. 0647C] sunt, dimittere debet vir ecclesiasticus, atque dissolvere omnem scripturam haereticorum. Unde propheta: Vae qui scribunt [(10) 1Kb] iniquitatem (Isa. X), etc.; frangat quoque doctrinae panem esurientibus; nam Dominus fractos panes apostolis tradidit, quos eis in septem sportis, et duodecim cophinis comminutos, atque confractos in Evangelio (Matth. XIV), non integros sicut erant in lege dereliquit, ut haberent quod pauperibus erogarent, quos non habentes calorem fidei, et extra Ecclesiam algentes frigore infidelitatis, inopes atque peregrinos inducat in domum Ecclesiae, et operiat incorruptionis pallio, ut tunica Christi vestiti non maneant in sepulcris, quod de eo legimus qui possessus a daemonum legione in monumentis mortuorum habitabat [Col. 0647D] nudus. Cumque haec fecerit, carnem suam non despiciet, id est specialiter domesticos fidei, quos dixerunt septuaginta Interpretes, domesticos seminis tui ne despexeris. Iterum subjungens, ait: Tunc erumpet quasi mane lumen tuum, et sanitas tua citius orietur. Quasi diceret: Cum haec supradicta feceris, tunc erumpet, quasi sol in mane lumen tuum, et sanitas tua, id est remissio peccatorum citius orietur. Sicut matutina lux dissolvit tenebras, ita lumen [Col. 0648A] veritatis fugat errorem. Iterum dicit: Et anteibit faciem tuam justitia tua, et gloria Domini colliget te. Ac si apertius dicatur: Justitia tua, id est bona opera anteibunt faciem tuam ad praesentiam judicis sive ad aeternam beatitudinem; et gloria Domini, id est Filius Dei de quo in Psalmis dicitur: Exsurge, gloria mea (Psal. LVI); colliget te in protectione misericordiae. Justitia, quae Christus est, qui omnes justificat, anteibit faciem tuam ad gloriam. Unde dicitur: Vado parare vobis locum (Joan. XIV): et gloria Domini, ipse scilicet Christus, colliget te, id est suscipiet ad se, qui dixit: Ubi sum ego, illic et minister meus erit (Joan. XII). Colliget te, inquit, ut glorificeris apud Deum et homines. Sequitur: Tunc invocabis, et Dominus exaudiet. Quasi [Col. 0648B] diceret: Invocabis corde, ore, opere; et Dominus cujus voluntatem fecisti, exaudiet te, id est beneficiis respondebit. Clamabis et dicet: Ecce adsum ad remunerandum, qui adfui in boni operis auxilium.

Iterum qualiter semetipsum emendare, et proximis misereri debeat, admonens, dicit: Si abstuleris de modio tui catenam, et desieris digitum extendere, et loqui quod non prodest. Cum effuderis esurienti animam tuam, et animam afflictam repleveris, orietur in tenebris lux tua, et tenebrae tuae erunt sicut meridies. Ac si apertius diceretur: Si abstuleris de medio tui catenam peccatorum, de qua dicitur: Funes peccatorum circumplexi sunt me (Psal. CXVIII); et desieris digitum extendere, id est notare proximos, [Col. 0648C] vel eis detrahere, hoc est non solum non cogites, et non facias haec, sed ne detrahas proximo: Et cessaveris loqui quod non prodest, sed obest: cum effuderis larga pietate animam tuam, id est voluntatem compatientem esurienti, panem videlicet corporalem, vel spiritualem, et animam afflictam quacunque angustia repleveris quocunque beneficio, non solum sustentando, sed etiam, si potes, satiando, orietur in tenebris peccatorum tuorum fugandis lux tua, id est Christus, et tenebrae tuae, id est peccata tua erunt sicut meridies, hoc est sicut claritas justitiae. Unde dicitur: Fuistis aliquando tenebrae, nunc autem lux in Domino (Ephes. V). Etiam subdens, ait: Et requiem dabit tibi Dominus Deus tuus semper, et implebit splendoribus animam tuam, [Col. 0648D] et ossa tua liberabit. Ac si diceret: Cum tenebrae tuae fuerint sicut meridies, tunc etiam Dominus Deus tuus dabit tibi aeternam requiem, et implebit splendoribus animam tuam, virtutibus scilicet, vel Deitatis visione, secundum illud Davidicum: Tecum principium in die virtutis tuae, in splendoribus sanctorum (Psal. CIX); et ossa tua liberabit, virtutes scilicet, ne deficiant; vel corpus tuum in die judicii suscitabit, et ab igne perpetuo simul et animam [Col. 0649A] liberabit. Sequitur: Et eris quasi hortus irriguus, et sicut fons aquarum, cujus non deficient aquae. Hortus irriguus paradisus voluptatis est, quem plantavit Dominus Deus a principio, id est Ecclesia. Fons in medio paradisi Christus est, cujus non deficiunt aquae spiritualis doctrinae, quae Ecclesiam irrigant, et hoc est, eris quasi hortus irriguus. O fidelis anima vel sancta Ecclesia! Dicatur ergo apertius: O fidelis anima vel sancta Ecclesia! eris quasi hortus irriguus, virtutum videlicet floribus et bonorum operum fructibus conspicuus, et sicut fons aquarum spiritualium, id est similis Christo capiti tuo: quia, cum apparuerit, similes ei erimus (I Joan. III): cujus non deficient aquae; quia coelum et terra transibunt, verba autem [Col. 0649B] mea non transient. (Marc. XIII). Et aedificabuntur, inquit, in te deserta saeculorum; fundamenta generationis et generationis suscitabis. Judaei referunt haec ad restaurationem, quae facta est sub Zorobabel, et Jesu sacerdote magno, vel ad illam, quam delirant futuram in ultimo; sed melius ac veracius ad Ecclesiam referuntur. Fundamenta ergo Ecclesiae patriarchas, prophetas, apostolos, et similes illis dicit: unde Psalmista: Fundamenta ejus in montibus sanctis; diligit Dominus portas Sion super omnia tabernacula Jacob (Psal. LXXXVI). Fundamenta igitur Ecclesiae sancti Patres Veteris et Novi Testamenti sunt. Christus vero fundamentum est omnium, praeter quod, ut ait Paulus, nemo potest aliud ponere (I Cor. III). Dicatur itaque apertius: O Ecclesia! [Col. 0649C] praeter supradicta aedificabuntur in te per fidem deserta saeculorum, conventicula scilicet Judaeorum, quae propter incredulitatem fuerant deserta; fundamenta generationis et generationis utriusque populi suscitabis credendo, et confitendo Christum verum hominem, et verum Deum. Etiam Ecclesiae doctorem congratulando alloquitur, dicens: Et vocaberis aedificator sepium, avertens semitas [(11) 1Kb] iniquitatum. Ac si diceret: O Ecclesiae doctor! vocaberis aedificator sepium, id est sanctarum doctrinarum, quibus munitur Ecclesia; avertens semitas iniquitatum, id est errorum, in veram pacem et quietem, quae Christus est.

Iterum subjungens, ait: Si averteris a Sabbato [Col. 0649D] pedem tuum facere voluntatem tuam in die sancto meo, et vocaberis Sabbatum delicatum et sanctum Domini gloriosum, et glorificaveris eum, dum non facis vias tuas, et non invenitur voluntas tua, ut loquaris sermonem: Tunc delectaberis super Domino, et sustollam te super altitudinem terrae, et cibabo te haereditate Jacob patris tui. Quasi diceret: Si averteris a Sabbato pedem tuum, ne transgrediaris, hoc est ne mala facias in die sabbati, facere voluntatem tuam carnalem in die sancto meo, qui est omni tempore celebrandus, et celebrans Sabbata Domino dedicata, vocaberis Sabbatum delicatum, id est Deo [Col. 0650A] acceptum, et sanctum Domini gloriosum, hoc est purum; et in operibus tuis glorificaveris eum, diem videlicet Sabbati, dum non facis vias tuas, actiones scilicet pravas, et non invenitur voluntas tua, ut scilicet nec opere pecces, nec voluntate; et ut non loquaris sermonem otiosum; tunc scilicet cum supradicta feceris, delectaberis super Domino, non in mundanis. Unde dicitur: Delectare in Domino; et dabit tibi petitiones cordis tui (Psal. XXXVI). Et sustollam te super altitudinem terrae viventium, in aeternam videlicet beatitudinem, id est in sublimitate aeternae stabilitatis, hoc est enim solum elementum immobile et solidum. Unde dicitur ad Loth: In monte salvum te fac (Gen. XIX). Et cibabo te haereditate Jacob patris tui, patria scilicet vera coelesti, [Col. 0650B] quam dedi Jacob, cujus filius es per fidem et operationem, vitia et peccata supplantando. Cujus enim quisque imitator fuerit, ejus dicitur filius; tunc nimirum peccata et vitia supplantamus, si veraciter poenitendo, non solum a cibis, sed etiam a vitiis jejunamus. Per jejunia namque et misericordiae opera supplantantur vitia; nostrum quippe acceptum fit jejunium, quando mens interius flagrat dilectione Dei et proximi, et manus exterius libenter ministrat pauperi; in multis quoque delinquimus, sed per humilem poenitentiam, nos veniam consequi a Deo credimus: ipse interius exteriusque non solum cogitationes, sed et omnia opera nostra subtiliter conspicit, et tamen nobis de peccati perpetratione moerentibus clementer ignoscit. Omnes [Col. 0650C] actus nostros, nullo impediente obstaculo considerat, sed per lacrymarum compunctionem pie nobis culpas relaxat. Unde beatus Job divinae cognitionis excellentiam solerter intelligens, ac de suis peccatis suppliciter veniam postulans, dicebat Deo:

Tu quidem gressus meos dinumerasti, sed parce peccatis meis (Job XIV). Gregorius [(12) 1Kb] : »Gressus nostros Deus dinumerat, cum singula quaeque nostra opera propter retributionem signat. Quid enim in gressibus, nisi unaquaeque nostra actio designatur? Omnipotens itaque Deus, et gressus dinumerat et peccatis parcit, quia et subtiliter acta nostra considerat, et tamen haec poenitentibus misericorditer relaxat. Qui et duritiam in peccantibus conspicit, [Col. 0650D] sed tamen hanc, praeveniente gratia, ad poenitentiam emollit. Culpas ergo enumerat, cum nos ipsos ad singula, quae fecimus, deflenda convertit: quas misericorditer relaxat, quia eas, dum nos punimus, ipse nequaquam in extremo examine judicat, Paulo attestante, qui ait: Si nosmetipsos judicaremus, non utique judicaremur (I Cor. XI): unde adhuc subditur: Signasti quasi in sacculo delicta mea, sed curasti iniquitatem meam. Signata sunt quasi in sacculo delicta nostra, quia hoc quod nos exterius agimus, nisi poenitentia interveniente diluerimus, in secreto judiciorum Dei sub quadam occultatione [Col. 0651A] servatur, ut quandoque etiam de sigillo secreti exeat ad publicum judicii; unde etiam per Moysen dicitur: Nonne haec condita sunt apud me, et signata in thesauris meis? in die ultionis reddam illis (Deut. XXXII). Cum vero pro malis quae fecimus, disciplinae flagello atterimur, et haec per poenitentiam deflemus, iniquitatem nostram signat et curat, quia nec inultam hic deserit, nec in judicio puniendam servat. Signat igitur delicta, quia ea hic subtiliter attendit, ut feriat; curat vero quia haec per flagellum funditus relaxat, unde iniquitatem quoque illius persecutoris sui, quem in terra prostraverat, signando curavit, cum de illo ad Ananiam dixit: Vas electionis mihi est iste ut portet nomen meum coram regibus et gentibus et filiis Israel. Ego [Col. 0651B] enim ostendam illi quanta oporteat eum pro nomine meo pati (Act. IX). Cum enim adhuc pro transactis excessibus venturas minatur passiones, profecto hoc quod deliquerat, in corde signatum tenebat; sed procul dubio delicta ejus signando, curaverat, quem vas electionis vocabat. Vel certe peccata nostra signantur in sacculo, cum mala quae fecimus, sollicito semper corde pensamus. Quid namque est cor hominis, nisi sacculus Dei? ubi dum studiose conspicimus per quanta delinquimus, peccata nostra quasi in Dei sacculo signata portamus. An non peccatum suum David signatum tenebat in sacculo, qui dicebat: Iniquitatem meam ego cognosco, et peccatum meum contra me est semper? (Psal. L.) Et quia culpas, quas nos intuendo, et poenitendo cognoscimus, [Col. 0651C] pius nobis Conditor relaxat, recte post signata in sacculo delicta, subjungit: Sed curasti iniquitatem meam. Ac si aperte dicat: Quae modo signas, ut poenitendo videam, agis procul dubio, ne in retributione videantur. Per poenitentiam quippe, ut nubem peccata delentur, et quasi nebulam, ne in judicio appareant, annullantur. Per cordis contritionem, et dignam de commissis satisfactionem peccatorum veniam consequi credimus, et Deo, a quo peccando longe recessimus, appropinquare non dubitamus.« His ergo sanctae Quadragesimae diebus jejuniis et vigiliis necesse est, charissimi, ut corpora nostra castigemus, si Deum habere propitium quaerimus. Quaeramus eum insistendo operibus bonis, [Col. 0651D] quatenus illum invenire placatum possimus in die necessitatis. Sciendum tamen est, quia qui illum in praesenti vita bona operando non quaesierit, in futura eum minime invenire poterit, quod Isaias propheta testatur, dicens:

Quaerite Dominum, dum inveniri potest; invocate eum dum prope est (Isa. LV). Ac si diceret: Quaerite Dominum fide, opere et simplicitate, dum inveniri potest, id est dum vivitis, dum poenitentiae locus est; invocate eum in veritate, dum prope est, scilicet dum tempus habemus. Unde beatus Paulus ait: Ecce nunc tempus acceptabile, ecce nunc dies salutis (II Cor. VI). Modo potest inveniri Deus merito fidei, et non potest videri; in futuro autem videbitur, et tamen a peccatoribus non invenietur. [Col. 0652A] Quasi diceret: Quaerite Dominum toto corde, dum prope est, ne vestris vitiis recedat a vobis, qui appropinquat appropinquantibus sibi, et laetus occurrit filio revertenti (Luc. XV). Quaerite ergo illum bona operando in hoc praesenti saeculo, si eum quaeritis invenire placatum in futuro. Sequitur: Derelinquat impius viam suam, et vir iniquus cogitationes suas, et revertatur ad Dominum, et miserebitur ejus, et ad Deum nostrum quoniam multus est ad ignoscendum. Ac si aperte dicat: Derelinquat impius viam suam pravam, hoc est declinet a malo, et faciat bonum, et vir iniquus cogitationes suas pessimas, de quibus dicitur: Ut quid cogitatis mala in cordibus vestris? (Matth. IX) et revertatur bona operando ad Dominum, qui non vult mortem peccatoris, [Col. 0652B] sed magis ut convertatur, et vivat (Ezech. XVIII); et ad Deum nostrum, quoniam ut clementissimus pater multus est, id est multum misericors est ad ignoscendum. Iterum subjungens, ait: Non enim cogitationes meae, cogitationes vestrae, neque viae vestrae, viae meae. Ac si aperte dicat: Ne putetis difficile esse quod spondeo, considerate quod inter mea et vestra consilia multa sit differentia; et quanta naturae, tanta voluntatis diversitas. Quasi diceret: Et misereri volo, et possum, quia cogitationes meae non sunt mutabiles, sicut cogitationes vestrae in deterius mutantur, ut in libro Psalmorum scribitur: Dominus dissipat consilia gentium, reprobat autem cogitationes populorum et reprobat consilia principum (Psal. XXXII). De meis autem cogitationibus [Col. 0652C] dicitur: Consilium Domini in aeternum manet: cogitationes cordis ejus in generatione et generationem (ibid.). Non sunt ergo cogitationes meae, cogitationes vestrae, neque viae vestrae pravae, viae meae rectae dicit Dominus, quia sicut exaltantur coeli a terra, sic exaltatae sunt viae meae a viis vestris, et cogitationes meae a cogitationibus vestris. Ac si diceret: Sicut exaltantur coeli angelorum a terra hominum, sic exaltatae sunt viae meae rectae a viis vestris pravis, et immobiles atque inscrutabiles cogitationes meae a cogitationibus vestris, quoniam vanae sunt. De quibus dicitur: Cogitaverunt consilia quae non potuerunt stabilire (Psal. XX).

Alia similitudine ostendit Isaias, quia multus est [Col. 0652D] ad ignoscendum, dicens: Et quomodo descendit imber et nix de coelo, et illuc ultra non revertitur, sed inebriat terram et infundit eam et germinare eam facit, et dat semen serenti, et panem comedenti; sic erit verbum meum quod egredietur de ore meo. Ac si aperte dicat: Quomodo descendit imber et nix de coelo, id est evangelica doctrina de nubibus, hoc est de apostolis; et illuc ultra non revertitur, sed dilectione Dei et proximi inebriat terram, id est terrenorum corda, et infundit eam aqua viva de qua dicitur: Flumina de ventre ejus fluent aquae vivae (Joan. VII), et sic germinare eam facit fructus justitiae, et dat semen serenti, id est filios spirituales praedicanti verbum Dei (qui enim seminant in lacrymis in gaudio metent [Psal. CXXV]), et panem [Col. 0653A] spiritualis doctrinae comedenti, se videlicet in sanctis disciplinis exercenti. Unde dicitur: Mitte panem tuum super aquam, quia in multitudine dierum tuorum invenies eum (Eccle. XI), hoc est panem doctrinae tuae, et gratiam spiritualem cunctis infunde, et in novissimo praemia recipies. Sic erit verbum meum quod egredietur de ore meo. Hic a Deo Patre fit promissio de salute Judaeorum et gentium. Ac si Deus Pater apertius loqueretur dicens: Sic erit Verbum meum quod egredietur de ore meo, Filius meus scilicet qui in principio erat Verbum, et Verbum erat apud me, et Deus erat Verbum (Joan. I). Cum venerit plenitudo temporis, omnia supradicta perficiet, Verbum, inquit, quod egredietur de ore meo, juxta illud videlicet quod scribitur in Proverbiis: Ego ex ore [Col. 0653B] Altissimi prodivi (Eccli. XXIV).

Aliter. Verbum quod egredietur de ore meo, de ore scilicet prophetarum et apostolorum, per quos Christus praedicabitur populis. Os enim Dei Patris Christus est, per quem Deus Pater mundo manifestatus est. Unde ipsi dicit in Evangelio: Pater manifestavi nomen tuum hominibus (Joan. XVII). Os etiam Christi sancti praedicatores fuerunt, qui eum universum mundum praedicaverunt. Sequitur: Non revertetur ad me vacuum, sed faciet quaecunque volui, et prosperabitur in his ad quae misi illud. Ac si diceret Deus Pater: Postquam Verbum mihi coaeternum, quod egredietur de ore meo ad liberandum humanum genus, perfecerit voluntatem meam in novissimis diebus, iterum redibit ad me [Col. 0653C] acquisito regno, et sedebit a dextris meis secundum illud Psalmistae: Dixit Dominus Domino meo: Sede a dextris meis (Psal, CIX). Non revertetur, inquit, ad me vacuum, sed faciet de redemptione humani generis, quaecunque volui. Unde est illud evangelicum: Pater non reliquit me solum quia quae placita sunt ei, facio semper (Joan. VIII). Et prosperabitur in his ad quae misi illud. Quasi diceret: Prosperabitur etiam secundum hominem in his ad quae misi illud, praedicando scilicet et ad fidem populos convertendo. Unde dicitur: Et Jesus proficiebat aetate et sapientia apud Deum et homines (Luc. II).

Derelinquat ergo impius, ut supradictum est, viam suam pravam, et vir iniquus cogitationes suas [Col. 0653D] pessimas, et revertatur toto corde ad Dominum, poenitendo, et non tantum gravia peccata, sed et venialia in hoc jejunii tempore lugendo; quia multa levia efficiunt [(13) 2Kb] unum grande, sicut solent ex [Col. 0654A] minutis et parvis guttis immensa flumina crescere. Levia vero, id est venialia peccata si per poenitentiam dimissa non fuerint in hoc saeculo, per ignem transitorium purgabuntur in futuro; graviora autem vel criminalia, si per quotidianas lacrymas et per dignam satisfactionem hic non fuerint dimissa, in futuro nihilominus erunt insolubilia ac damnabilia. Unde Paulus apostolus ait: Fundamentum aliud nemo potest ponere praeter id quod positum est, quod est Christus Jesus. Si quis autem superaedificaverit, aurum, argentum, lapides pretiosos, fenum, ligna, stipulam, uniuscujusque opus manifestum erit: dies enim Domini declarabit, quia uniuscujusque opus ignis probabit. Si cujus opus manserit quod superaedificat, mercedem accipiet; et [Col. 0654B] si cujus opus arserit, detrimentum patietur: ipse autem salvus erit, sic tamen quasi per ignem (I Cor. III). [(14) 1Kb] Multi lectionem istam male intelligentes falsa securitate decipiuntur, dum credunt quod super fundamentum Christi peccata capitalia aedificent, et peccata ipsa per ignem transitorium possint purgari, et sic postea ad vitam aeternam pervenire. Intellectus iste, dilectissimi fratres, corrigendus est, quia non capitalia, sed minuta peccata purgantur, quia ipsi se seducunt, qui sibi in illo transitorio vel purgatorio igne taliter blandiuntur.

De ipsis tamen majoribus sive minoribus peccatis aliqua commemoranda sunt, ne se aliquis inaniter excusare conetur et dicat: Nescio quae sunt venialia vel criminalia peccata. Nos autem breviter ex [Col. 0654C] venialibus sive criminalibus quaedam dicamus, ne peccantibus desperationem faciamus. Sacrilegium videlicet, homicidium, adulterium, falsum testimonium, furtum, perjurium, rapina, avaritia, superbia, iracundia, ebrietas, et si quae sunt talia. Si ergo aliquis ista sibi graviora peccata dominari cognoverit, nisi digne poenituerit eaque longe ante cum lacrymis, suspiriis, jejuniis et largis eleemosynis emendaverit, in illo transitorio igne purgari non poterit, sed aeterno, ut credimus, incendio ardebit. Ideo transitorius ignis dicitur quia per eum quorumdam electorum animae transire ad requiem creduntur; vel quod transeat, nec in aeternum permaneat. Leviora autem peccata licet pluribus sint [Col. 0654D] nota, ex eis tamen propter minus intelligentes dicamus aliqua. Quoties in cibo, vel potu plus accipimus quam necesse est; si plus loquitur aliquis, vel tacet quam oportet; si pauperem importune petentem exasperat, et si sanus corpore aliis jejunantibus [Col. 0655A] prandere praesumat, et somno deditus tarde ad ecclesiam surgat; uxorem habens si eam excepto filiorum desiderio, cognoverit; si carceratos et infirmos non visitaverit; si discordes ad concordiam non revocaverit; si otiosis verbis intentus fuerit; si incaute juraverit; si aliquem maledixerit, cum scriptum sit: Neque maledici regnum Dei possidebunt (I Cor. VI); vel si aliqua interdum illicita cogitaverit, haec, et his similia ad minora pertinent peccata, sine quibus haec praesens vita transiri non valet: et ideo continuis orationibus, largioribus eleemosynis, jejuniis, et caeteris misericordiae operibus, maxime quae per eorum indulgentiam, qui in nos peccant, assidue redimantur. Quidquid enim de istis peccatis minimis, id est venialibus, a nobis [Col. 0655B] redemptum in hoc saeculo non fuerit, igne transitorio purgandum est. Sed si veraciter poenitentiam agimus, et tribulationibus pro Deo affligimur, et si in adversitatibus Deo gratias agimus, et minus nos confitemur pati, quam meremur, peccata ipsa in hoc saeculo purgantur, ut in futuro ignis purgatorius aut parum aut nihil inveniat quod exurat. Tandiu enim, ut sancti doctores asserunt, in illo purgatorio igne moras habebimus, donec peccata consumantur, quae commisimus. Dicunt etiam quia ignis ille durior est, quam quidquid in hoc saeculo poenarum aut videri, aut sentiri, aut cogitari potest.

Gregorius etiam in libro [(15) 1Kb] Dialogorum Petro [Col. 0655C] interroganti, utrum post mortem purgatorius ignis credendus sit, satis convenientia introducens testimonia, non solum de purgatorio, verum etiam de aeterno igne, ita respondens ait: »Ambulate, inquit Dominus, dum lucem habetis ne tenebrae vos, comprehendant (Joan. XII). Per prophetam quoque ipse Dominus ait: Tempore accepto exaudivi te (Isa. XLIX), et in die salutis adjuvi te (item [(16) 1Kb] propheta: Quaerite Dominum dum inveniri potest, invocate eum dum prope est (Isa. LV), quod Paulus apostolus exponens, dicit: Ecce nunc tempus acceptabile, ecce nunc dies salutis (II Cor. VI). Salomon quoque ait: Quodcunque potest manus tua facere, instanter operare: quia nec opus, nec ratio, nec scientia, nec sapientia erit apud inferos, quo tu properas [Col. 0655D] (Ezech. IX). David quoque ait: Quoniam in saeculum misericordia ejus (Psal. CV), ex quibus nimirum sententiis constat, quia qualis hinc quisque egreditur, talis in judicio praesentatur; sed tamen de quibusdam levibus culpis esse ante judicium purgatorius ignis credendus est, pro eo quod Veritas dicit: Si quis in Spiritu sancto blasphemiam dixerit, non remittetur ei nec in hoc saeculo, nec in futuro (Matth. XII). In qua sententia datur intelligi quasdam culpas in hoc saeculo, quasdam vero in futuro posse relaxari: quod enim de uno negatur, consequens intellectus patet, quia [Col. 0656A] de quibusdam conceditur; sed tamen, ut praedixi, hoc de parvis minimisque peccatis fieri posse credendum est, sicut est assiduus otiosusque sermo, immoderatus risus, vel peccatum curae rei familiaris, quae vix sine culpa etiam ab ipsis agitur, qui culpam qualiter declinare debeant, sciunt: aut in rebus non gravibus error ignorantiae, quae cuncta etiam post mortem gravant, si adhuc in hac vita positis minime fuerint relaxata. Nam et cum Paulus dicat, Christum esse fundamentum atque subjungat: Si quis superaedificaverit super hoc fundamentum aurum, argentum, lapides pretiosos, ligna, fenum, stipulam; uniuscujusque opus quale sit ignis probabit, si cujus opus manserit, quod superaedificavit, mercedem accipiet; si cujus opus arserit detrimentum [Col. 0656B] patietur; ipse autem salvus erit, sic tamen quasi per ignem. Quamvis hoc de igne tribulationis in hac vita nobis adhibito possit intelligi; tamen si quis haec de igne futurae purgationis accipiat, pensandum sollicite est, quia illum dixit, per ignem posse salvari, non qui super hoc fundamentum ferrum, aes, vel plumbum aedificat, id est peccata majora, et idcirco duriora, atque tunc insolubilia, sed ligna, stipulam, id est peccata minima atque levissima, quae ignis facile consumat.«

Hoc tamen sciendum est, quia illic saltem de minimis nihil quisque purgationis obtinebit, nisi bonis hoc actibus in hac adhuc vita positus meruerit, ut illic obtinere salutem possit. Si ergo dilectissimi ardorem utriusque ignis purgatorii scilicet et aeterni [Col. 0656C] evadere quaerimus, necesse est ut non solum gravia, sed et levia peccata vitemus. Si a futurae vitae cupimus liberari incendiis, oportet nos vitam nostram corrigere non solum a gravioribus, sed etiam a levioribus culpis. Emendemus peccata nostra per puram confessionem, dum adhuc vivimus, ne post hanc vitam gehennae tradamur ignibus. Peccata namque vulnera sunt animae. In hoc igitur sacro jejunio, dum tempus habemus, vulneribus animae medicamenta poenitentiae apponamus, ne subito praeoccupati die mortis quaeramus spatium poenitentiae, et invenire non possimus. In hac enim tantummodo salutis die conceditur nobis licentia poenitentiae. Qui devote illam in hoc acceptabili [Col. 0656D] tempore non acceperit, in futuro eam nequaquam invenire poterit. Unde beatus Job inter caetera, quae ad eruditionem sanctae Ecclesiae protulit, loquitur, dicens: Neque enim ultra in hominis potestate est, ut veniat ad Deum in judicium (Job XXXIV).

Gregorius [(17) 1Kb] »Versus iste tanta majore disputatione indiget, quanto hoc quod dicit, si negligatur, acrius dolet. Hic nimirum non illud judicium designatur, quod per aeternam retributionem punit, sed quod mente conceptum per confessionem diluit: ad illud quippe venire non desiderat, quisquis se per illud damnare formidat. Dum ergo dicitur: [Col. 0657A] Neque enim ultra in hominis potestate est, ut veniat ad Deum in judicium, profecto ostenditur esse quoddam judicium, quod quandoque etiam a damnatis et reprobis desideretur. Et quod est illud judicium, nisi hoc de quo Paulus apostolus dicit: Si nosmetipsos judicaremus, non utique judicaremur (I Cor. XI). Et de quo per prophetam dicitur: Non est judicium ingressus eorum (Isa. LIX); et de quo David ait: Honor regis judicium diligit (Psal. XCVIII); ut videlicet, quia qui jam Dominum honorat ex fide, sollicite judicet, quid ei debeat in operatione. Unde rursum scriptum est: Judicare coram Domino, et exspecta eum (Job XXXV); coram Domino judicatur qui corde Dominum conspicit, et actus suos sub ejus praesentia sollicita inquisitione discernit, [Col. 0657B] quem tanto quisque securus [(18) 1Kb] exspectat, quanto quotidie vitam suam suspectus examinat: qui enim ad aeternum ejus judicium venerit, non jam coram illo, sed ab illo judicatur. De hoc quoque mentis judicio obliviscenti animae per prophetam Dominus dicit: Reduc me in memoriam, ut judicemur simul; narra si quid habes ut justificeris (Isa. XLIII). Debet enim uniuscujusque mens et causas suas apud Dominum, et causam Domini contra se sollicita inquisitione discutere. Debet caute pensare vel quae ab eo bona perceperit, vel quae mala bonis illius perverse videndo responderit: quod electi quidem quotidie facere omnino non cessant. Unde bene Salomon ait: Cogitationes justorum judicia (Prov. XII): accedunt enim ad secretarium [Col. 0657C] judicis intra sinum cordis, et considerant quam districte quandoque feriat, qui diu patienter exspectat; metuunt in his quae se egisse meminerunt; puniunt flendo, quod perpetrasse intelligunt; subtilia timent divina judicia, etiam de his quae in semetipsis intelligere fortasse non possunt. Vident enim videri divinitus, quod ipsi in se per humanitatem non vident, conspiciunt districtum judicem, qui quo tardius venit, eo severius percutit. Sanctorum etiam Patrum residere conventum cum eo pariter contemplantur, eorumque vel exempla, vel dicta se contempsisse reprehendunt, atque in hoc secreto interioris judicii ipsa mentis suae exsecutione constricti, poenitendo feriunt, quod superbiendo commiserunt. Ibi namque adversum se [Col. 0657D] quidquid se impugnat, enumerant; ibi ante oculos suos, omne quod defleant, coacervant; ibi quidquid per iram districti judicis decerni possit intuentur; ibi tot patiuntur supplicia, quot pati timent.

Nec deest in hoc judicio mente concepto omne ministerium, quod punire reos suos plenius debeat: nam conscientia accusat, ratio judicat, timor allegat [(19) 1Kb] , dolor excruciat. Quod judicium eo certius punit, quo interius saevit, quia videlicet ab exterioribus non accedit. Unusquisque enim, cum causam hujus examinis contra se aggredi coeperit, ipse [Col. 0658A] est exactor, qui exhibet; ipse reus, qui exhibetur. Odit qualem fuisse se meminit, et ipse, qui est, semetipsum insequitur illum qui fuit, atque ab ipso homine adversus semetipsum fit quaedam in animo rixa parturiens cum Deo pacem. Hanc cordis rixam Dominus requirebat cum per prophetam dicebat: Attendi, et auscultavi: nemo quod bonum est loquitur, nullus est qui agat poenitentiam super peccato suo, dicens: quid feci? (Jer. VIII). Ista humani cordis rixa Dominus placatus est, cum prophetae suo de Achab rege semetipsum accusante, vel reprehendente loqueretur dicens: Vidisti Achab humiliatum coram me? Quia igitur humiliatus est mei causa, non inducam malum in diebus ejus (III Reg. XXI). Quia ergo in potestate nostra est internum mentis nostrae [Col. 0658B] contra nos subire judicium, recognoscendo accusemus nosmetipsos quales fuimus; poenitendo torqueamus; non cessemus, dum licet, judicare quod fecimus; audiamus iterum caute quod dicitur: Neque enim ultra in hominis potestate est, ut veniat ad Deum in judicium. Reproborum namque esse proprium solet, semper prava agere et nunquam quae egerint, retractare. Omne enim quod faciunt caeca mente pertranseunt, factumque suum, nisi cum puniti fuerint, non agnoscunt. At contra electorum est actus suos quotidie ab ipso cogitationis fonte discutere, et omne, quod turbidum profluit, ab intimis exsiccare. Sicut enim non sentimus quomodo crescunt membra, proficit corpus, mutatur species, nigredo capillorum albescit in canis; omnia haec nobis [Col. 0658C] nescientibus aguntur in nobis, ita mens nostra per momenta vivendi ipso curarum usu, a semetipsa permutatur, et non agnoscimus, nisi vigilanti custodia ad interiora nostra residentes, profectus nostros quotidie, defectusque pensemus. Hoc ipsum enim in hac mortali vita consistere, quasi ad vetustatem est ire; et cum indiscussa mens relinquitur, in quodam senio torporis sopitur; quia sui negligens et propositum robur insensibiliter perdens, a forma prioris fortitudinis, dum nescit, senescit. Unde et per prophetam super Ephraim specie dicitur: Comederunt alieni robur ejus et nescivit; sed et cani efflusi sunt in eo, et ipse ignoravit (Ose. VII). Cum vero semetipsam quaerit, et subtiliter poenitendo [Col. 0658D] se discutit, ab hac ipsa vetustate sua lota lacrymis, et moerore incensa renovatur, et quae jam pene inveterata fuerat, per subministrata interni amoris studia novum calet. Unde Paulus apostolus usu mortalis vitae veterascente, discipulos admonet, dicens: Renovavimini spiritu mentis vestrae, et induite novum hominem, qui secundum Deum creatus est in justitia et sanctitate veritatis (Ephe. IV): sed ad haec agenda valde exempla Patrum et sacri eloquii praecepta nos adjuvant.

Si enim sanctorum opera inspicimus, et divinis jussionibus aurem praebemus, alia nos contemplata, alia audita succedunt, et cor nostrum torpore non [Col. 0659A] constringitur, dum imitatione provocatur. Unde bene ad Moysen dicitur: Ignis in altari semper ardebit, quem nutriet sacerdos subjiciens mane ligna per singulos dies (Levit. VI). Altare quippe Dei est cor nostrum in quo jubetur ignis semper ardere, quia necesse est ex illo ad Deum charitatis flammam indesinenter ascendere: cui per singulos dies sacerdos ligna subjiciat, ne exstinguatur. Omnis enim Christi fide praeditus membrum utique summi sacerdotis effectus est sicut cunctis fidelibus Petrus apostolus dicit: Vos autem genus electum, regale sacerdotium (I Petr. II); et sicut Joannes apostolus in Apocalypsi ait: Fecisti nos Deo nostro regnum, et sacerdotes (Apoc. V). Sacerdos ergo in altari ignem nutriens quotidie ligna subjiciat, id est fidelis quisque, ne in [Col. 0659B] eo flamma charitatis deficiat, in corde suo tam exempla praecedentium, quam sacrae Scripturae testimonia congerere non desistat. Nam quasi quaedam fomenta igni dare est, in exercitatione charitatis vel Patrum exempla, vel praecepta Dominica ministrare. Quia enim interna novitas nostra ipsa quotidie hujus vitae conversatione veterascit, ignis iste adhibitis lignis nutriendus est, ut dum per usum se nostrae vetustatis extenuat, per Patrum testimonia, et exempla reviviscat. Et bene illic praecipitur, ut mane ligna per singulos dies congerantur: haec quippe non fiunt, nisi cum nox caecitatis exstinguitur; vel certe quia mane prima pars diei est postpositis cogitationibus vitae praesentis, hoc primo loco quisque [Col. 0659C] fidelium cogitet, ut quod in se jamjamque quasi deficit quibus valet, nisibus, studium charitatis inflammet. Ignis enim iste in altare Domini, id est in corde nostro citius exstinguitur, nisi solerter adhibitis Patrum exemplis, et Dominicis testimoniis reparetur. Bene autem illic subjungitur: Et imposito holocausto, desuper adolebit adipes pacificorum; nam quisquis in se hunc ignem charitatis accendit, semetipsum utique holocaustum imponit, quia omne judicium, quod in se male vivebat exurit. Cum enim cogitationum suarum interna considerat, et vitam reprobam per immutationis gladium mactat, in ara se sui cordis imponit et igne charitatis accendit. De qua hostia pacificorum adipes redolent, qua interna novae vitae impinguatio inter nos et Deum pacem, [Col. 0659D] scilicet odorem nobis suavissimum reddit, quia vero eadem charitas in cordibus electorum inexstinguibilis manet, apte illic subditur: Ignis est iste perpetuus, qui nunquam deficiet de altari. Nunquam profecto de altari ignis iste deficiet, quia etiam post hanc vitam eorum mentibus fervor charitatis accrescit. Interna quippe contemplatione agitur, ut omnipotens Deus quo magis visus fuerit, eo amplius diligatur.

Quod autem divinis admonitionibus, et praecedentium Patrum exemplis adjuti de hujus vitae profundo liberamur, bene etiam per prophetam Jeremiam in puteo missum, signatum est, qui ut levetur ex puteo, tunes ad eum, et panni veteres deponuntur [Col. 0660A] (Jer. XXXVIII). Quid enim funes, nisi praecepta Dominica figurantur, quae quia nos in mala operatione positos et convinciunt, et eripiunt, quasi ligant, et trahunt, coarctant, et levant? Sed ne ligatus his funibus, dum trahitur incidatur; simul etiam panni veteres deponuntur, quia ne divina praecepta nos terreant, antiquorum Patrum nos exempla confortant, et ex eorum comparatione placere nos posse praesumimus, quod ex nostra imbecillitate formidamus. Si ergo levari de hoc profundo festinamus, ligemur funibus, id est praeceptis Dominicis astringamur. Intersint panni veteres cum quibus melius teneantur funes, praecedentium scilicet confortemur exemplis, ne infirmos nos, ac timidos praecepta subtilia vulnerent, dum levant. [Col. 0660B] Quasi quosdam pannos veteres apostolus Paulus subjungebat, cum sublevandis discipulis praeceptis suis spiritualibus exempla veterum commodaret, dicens: Sancti ludibria, et verbera experti, insuper et vincula, et carceres, lapidati sunt, secti sunt, tentati sunt, in occisione gladii mortui sunt (Hebr. XI). Et paulo post: Habentes itaque tantam nubem impositam testium, deponentes omne pondus, et circumstantias peccatorum per patientiam curramus ad propositum nobis certamen (Hebr. XII). Et iterum: Mementote praepositorum vestrorum, qui vobis locuti sunt in nomine Domini verbum salutis, quorum intuentes exitum conversationis imitamini fidem (Hebr. XIII). Superius videlicet dum spiritualia praecepta loqueretur, quasi [Col. 0660C] funes miserat; postmodum vero memorans exempla majorum, quasi veteres pannos adhibebat. Excitati ergo tot vocibus praeceptorum, adjuti tot comparationibus exemplorum, ad corda nos redeamus: discutiamus omne quod agimus; et quidquid in nobis divinae rectitudinis regulam offendit, accusemus, ut apud districtum judicem ipsa nos accusatio excuset. In hoc enim mentis nostrae judicio tanto citius absolvimur, quanto nos districtius reos tenemus; nec ad haec agenda perdenda sunt tempora, quibus vacat; quia ad haec agenda post hujus vitae tempora non vacat. Inaniter quippe versiculus iste non dicitur: Neque enim ultra in hominis potestate est, ut veniat ad Deum in judicium. Idcirco namque memoramur quod tunc non possumus, nec nunc quod [Col. 0660D] possumus, negligamus. Sed ecce negotia occupant, quae nobis incessanter opposita a considerandis nobis mentis nostrae oculum declinant. In istis namque visibilibus, quae intuemur, cor nostrum extra se spargitur, et quid de se intrinsecus agatur, obliviscitur, dum extrinsecus occupatur. Divina autem vox terribilibus sententiis suis quasi quibusdam clavis illud pungit, ut evigilet, ut homo occulta super se judicia, quae pressus torpore dissimulat, terrore saltem pulsatus expavescat. Ut enim superius diximus, ipso usu vitae veteris mens male assueta deprimitur, et in haec quae exspectat exterius quasi dormiens sopitur; quia postquam semel se ad appetenda visibilia foris fudit, a contemplandis invisibilibus [Col. 0661A] intus evanuit. Unde nunc necesse est, ut quae per visibilia spargitur, de invisibilibus judiciis feriatur.

Igitur, fratres charissimi, dum venire in judicium ad Deum in potestate habemus, necesse est ut de transactis culpis poenitentiam humiliter accipiamus, ne vana mentis securitate decepti ad supplicia subito rapiamur. Ut enim jam dictum est, si venire ad conscientiae judicium gratis in hac vita noluerimus, in futura ad aeternae damnationis judicium inviti veniemus. Libenter itaque per puram confessionem judicemus nosmetipsos in hoc saeculo, ne propter mentis duritiam, et impoenitens cor condemnemur in futuro. Sed quid est poenitentia, vel quae utilitas in ea? Secunda tabula post naufragium est [Col. 0661B] poenitentia, ut ait beatus Hieronymus; quia, si quis vestem innocentiae in baptismo perceptam peccando corruperit, poenitentiae remedio illam recuperare poterit [(20) 1Kb] . Prima tabula est baptismus, ubi vetus homo deponitur, et novus induitur; secunda poenitentia, qua post lapsum resurgimus, dum vetustas reversa repellitur, et novitas perdita resumitur. Est enim poenitentia interior, et est poenitentia exterior. Poenitentia exterior sacramentum est, interior vero virtus mentis, et utraque est causa salutis, et justificationis. A poenitentia coepit Joannis praedicatio dicentis: Poenitentiam agite; appropinquavit enim regnum coelorum (Matth. III). Quod autem praeco docuit, idem post Veritas praedicavit. Poenitentia [Col. 0661C] dicitur a poenitendo, qua quis punit illicita, quae commisit. Est etiam poenitentia, ut ait beatus Ambrosius, Mala praeterita plangere, et plangenda iterum non committere. Item Gregorius [(21) 1Kb] : Poenitere est anteacta peccata deflere, et flenda non committere: nam qui sic alia deplorat, ut tamen alia committat, adhuc poenitentiam agere aut ignorat, aut dissimulat. Quid enim prodest si peccata luxuriae quis defleat, et adhuc avaritiae aestibus anhelet? Unde Hispaniarum doctor Isidorus [(22) 1Kb] : Irrisor est, non poenitens, qui adhuc agit unde poenitet, nec videtur Deum deprecari vel poscere subditus, sed subsannare superbus. Canis reversus ad vomitum, et [(23) 1Kb] poenitens ad peccatum. Multi lacrymas indesinenter fundunt, et tamen peccare non desinunt. Quisquis igitur jam peccata sua [Col. 0661D] novit deflere, toto mentis conamine a peccatis debet recedere. Quod Isaias propheta peccatoribus praecipit, dicens: Lavamini, mundi estote (Isa. I). Lavatur, et mundus est; qui et praeterita plangit, et iterum plangenda non committit. Lavatur, et non est mundus qui plangit quae gessit, nec deserit; et post lacrymas ea quae fleverat, repetit. Inanis est enim poenitentia, quam sequens culpa coinquinat vel commaculat. Nihil prosunt lamenta, si replicantur peccata. Nihil valet veniam a malis poscere, et mala denuo iterare. Item beatus Gregorius: Qui peccata [Col. 0662A] plangit, nec tamen deserit, poenae graviori se subjicit. Item beatus Augustinus, ne peccata iterari debeant, ait: Cavendum est ne quis existimet nefanda illa crimina qualia qui agunt regnum Dei non consequuntur, quotidie perpetranda et eleemosynis quotidie redimenda. In melius est enim vita mutanda, et per eleemosynas de peccatis praeteritis propitiandus est Deus, non quodammodo ad hoc emendus, ut ea semper liceat impune committere. Item Pius papa ait: Nihil prodest homini jejunare, et orare, et alia religionis opera agere, nisi mens ab iniquitate revocetur. Ille igitur, ut jam supra scripsimus, irrisor est, non poenitens, qui sic commissa plangit, ut plangenda voluntate, vel opere committere non desinat. Ille etiam qui post lacrymas repetit quae flevit, lavatur ad tempus, [Col. 0662B] sed mundus non est, id est illa munditia non est ei sufficiens ad salutem, quia est momentanea non perseverans. Item illud: Inanis est poenitentia quam sequens culpa coinquinat, sic est intelligendum: Inanis est, scilicet carens fructu sui ipsius, quam sequens culpa coinquinat. Illius enim poenitentiae fructus est vitatio gehennae, et adeptio gloriae. Mortificatur enim illa poenitentia, et alia anteacta bona per peccatum sequens, ut non sortiantur mercedem, quam meruerunt, et quam haberent, si peccatum non succederet. Itaque, ut ait beatus Augustinus: Poenitere est poenam tenere, ut semper puniat in se ulciscendo quod commisit peccando. Ille poenam tenet qui semper vindicat in se quod dolet commisisse. [Col. 0662C] Poenitentia ergo est vindicta semper puniens in se quod dolet fecisse. Sed quid restat nobis nisi dolere in omni vita nostra. Ubi enim dolor finitur, deficit et poenitentia. Si vero finitur poenitentia quid relinquitur de venia? Unde B. Augustinus: Tandiu gaudeat, et speret quisque de Dei gratia, quandiu sustentatur a poenitentia.

Solemnis vero poenitentia, ut ait beatus Ambrosius, est illa quae fit extra ecclesiam in manifesto, id est ad ostium ecclesiae in cinere et cilicio, quae pro gravioribus, horrendisque ac manifestis tantum delictis imponitur, et non est iteranda propter reverentiam sacramenti, ne vilescat, et contemptibilis hominibus fiat, de qua beatus Augustinus ait [(24) 1Kb] : Quamvis caute, et salubriter provisum sit, [Col. 0662D] ut locus illius humillimae poenitentiae semel in Ecclesia concedatur, ne medicina vilis minus utilis esset aegrotis, quae tanto magis salubris est, quanto magis fuerit contemptibilis, quis tamen audeat dicere Deo: Quare huic homini qui post poenitentiam primam rursus se constrinxit laqueis iniquitatis, adhuc iterum parcis? Iteranda est itaque poenitentia, si graviora denuo iterentur peccata, sed non solemniter ut prima, ne vilescat. Origenes quoque de hac solemni poenitentia, quae pro gravioribus injungitur criminibus ait: Si nos aliqua culpa mortalis invenerit, [Col. 0663A] quae non in crimine mortali, vel in blasphemia fidei, sed in sermonis, vel in morum vitio constat, semper culpa haec reparari potest, nec interdicitur aliquando de hujusmodi poenitentiam agere; sed non ita de gravioribus criminibus. In gravioribus enim criminibus semel tantum poenitentiae conceditur locus. Communia vero peccata quae frequenter incurrimus, semper poenitentiam recipiunt, semperque redimuntur. Communia dicit peccata venialia, et forte mortalia quaedam aliis minus gravia, quae sicut saepe committuntur, ita per poenitentiam frequenter redimuntur. Sed de gravioribus criminibus semel tantum agitur poenitentia solemnis: nam et de illis, si iterentur, iteratur poenitentia, sed non solemniter.

[Col. 0663B] [(25) 1Kb] Sunt nonnulli, quos poenitet peccasse, sed tamen omnino reservantes sibi quaedam vitia in quibus delectentur, non advertentes Dominum simul mutum et surdum a daemonio liberasse. Unde beatus Augustinus ait: Per hoc docet nos Dominus, nunquam sanari nisi de omnibus peccatis: si enim ipse vellet peccata ex parte sanari, habentem septem daemonia perficere potuit, sex expulsis, expulit autem septem, ut omnia crimina simul ejicienda doceret. Legionem vero daemonum ab alio ejiciens, nullum relinquit de omnibus, qui liberatum possideret; ostendens, quia si etiam peccata sint mille oportet de omnibus poenitere. Nunquam enim aliquem sanavit Dominus, quem non omnino liberaverit. Totum [Col. 0663C] enim hominem sanavit in Sabbato, quia et corpus ab omni infirmitate, et animam ab omni contagione; indicans poenitentem oportere simul dolere de omni crimine. Scio enim Dominum esse inimicum omni criminoso. Quomodo ergo qui unum crimen reservat, de alio recipiet veniam? Sine amore Dei consequeretur veniam, sine quo nemo unquam invenit gratiam. Hostis enim Dei est, dum ostendit se perseverantem in peccatis. Quaedam enim impietas infidelitatis est ab illo, qui justus et justitia est, dimidiam sperare veniam. Jam enim sine vera poenitentia inveniret gratiam. Poenitentia enim vera ad baptismi puritatem conatur ducere, recte enim poenitens quidquid sordis post purificationem contraxit, oportet ut abluat saltem lacrymis mentis. Sed satis durus est, cujus [Col. 0663D] mentis dolorem oculi non declarant. Sciat itaque se culpabiliter durum, qui deflet dura damna temporis vel mortem amici, et dolorem peccati non ostendit lacrymis. Unde etiam beatus Augustinus poenitentes admonens, dicit: Poenitentes, si vere estis poenitentes, et non estis irridentes, mutate in melius vitam et reconciliamini Deo. Poenitentiam agis, genua figis, et rides? Subsannas poenitentiam Dei, si poenitentiam agis poeniteat te; si te non poenitet, nec poenitens es. Si ergo poenitet, cur iterum malum facis? Si fecisse malum poenitet, noli iterum malum facere. Si adhuc facis, non es certe poenitens. Innocentius papa, quae sit falsa paenitentia [Col. 0664A] aperte insinuat, dicens: Admonemus fratres nostros, episcopos scilicet ac presbyteros, ne falsis poenitentiis laicorum animas decipi et in infernum pertrahi patiantur. Falsam autem poenitentiam esse constat, cum spretis pluribus peccatis de uno solo agitur poenitentia, vel cum sic agitur de uno ut non discedatur ab alio.

Illa ergo sola vera est poenitentia, quae peccatum delet, quod illa sola facit, quae peccatum corrigit; si quando frater sic peccat in fratrem, ut emendare non valeat, quod peccavit, potest ei dimitti. Demit enim injuste quis alicui quod restituere non valet, ut oculum, vel vitam, et hujusmodi, et tamen si poenituerit cum amore condignae satisfactionis peccati veniam habet. Nec ideo quisquam putet, qui [Col. 0664B] rem alienam injuste abstulit, quam reddere potest, de illo peccato poenitere, ac veniam consequi nisi restituat ablatum. Quandiu enim res, propter quam peccatum est, non redditur, si reddi potest, non agitur poenitentia, sed fingitur

[(26) 1Kb] In perfectione autem poenitentiae tria sunt consideranda, vel observanda, scilicet compunctio cordis, confessio oris, satisfactio operis. Unde Joannes os aurei [(27) 1Kb] : Perfecta poenitentia cogit peccatorem omnia libenter ferre, ut in corde ejus sit contritio, in ore confessio, et in opere tota humilitas. Haec est fructifera poenitentia, ut sicut tribus modis Deum offendimus, scilicet corde, ore et manu, ita tribus modis satisfaciamus Deo. Sunt enim tres [Col. 0664C] pcccati differentiae, ut ait beatus Augustinus, videlicet in corde, in facto, in consuetudine, vel in verbis tanquam tres mortes: una quasi in domo, scilicet cum in corde consentitur libidini; altera quasi prolata jam extra portam, cum in factum procedit assensus; tertia vero cum malae consuetudinis tanquam mole premitur animus, noxiae defensionis clypeo armatur quasi in sepulcro jam putans. Haec sunt tria genera mortuorum quos Dominus legitur suscitasse. Huic ergo triplici morti triplici remedio occurritur, contritione videlicet, confessione et satisfactione. Compunctio commendatur nobis, ut ait Propheta: Scindite corda vestra, et non vestimenta vestra, etc. (Joel. II.) Confessio ubi dicitur: Justus in principio accusator est sui (Prov. [Col. 0664D] XVIII): vere enim confitetur qui se accusat, qui exsecrando malum sibi imputat. Et Psalmista nos ad confessionem invitans, ait: Effundite coram illo corda vestra; quia Deus adjutor noster in aeternum (Psal. LXI). Ac si diceret: Evacuate coram Deo corda vestra non coram hominibus, quia tunc ipse videt, cum veram confessionem facimus. Effundite, dico, lacrymabiliter deprecando, humiliter confitendo, veraciter poenitendo, non fallaciter sperando. Vel effundite coram illo, id est consideratione illius, vel dum ille suscipiat; vel effundite, id est transcendite corda vestra, ut de illo cogitare sufficiatis. Ac si aperte diceret: Transit quidquid concipis [Col. 0665A] praeter Deum, ipse manet. In ipsum effunde quidquid sollicitudinis concipit cor tuum. Ideo coram illo effundite corda vestra, quia quod per vos non potestis, ipse faciet. Adjutor noster est perducendo in aeternum, misericors vocando, justificando, conservando. Satisfactio etiam a Joanne praecipitur ubi ait: Facite fructus dignos poenitentiae (Luc. III): videlicet ut secundum qualitatem et quantitatem culpae, sit qualitas et quantitas poenae. Ideo poenitentiae discretio valde necessaria est, ut illa gerat quae Augustinus tradit, dicens: Consideret qualitatem criminis in loco, in tempore, in perseverantia, in varietate personae: et quali hoc fecit tentatione, et in ipsis vitiis multiplici exsecutione. Oportet enim fornicantem poenitere secundum excellentiam sui status [Col. 0665B] vel officii, vel secundum modum meretricis, et in modo corporis sui, qualiter turpitudinem egit, si in loco sacrato, si in tempore orationi constituto, ut sunt festivitates et tempora jejunii. Consideret etiam poenitens quantum perseveraverit in peccato, et defleat quod perseveranter peccavit, et quanta fuit victus impugnatione: sunt enim qui non solum non vincuntur, sed ultro se peccato offerunt, nec spectant tentationem, sed praeveniunt voluntatem. Pertractet etiam secum poenitens, quam multiplici actione vitii delectabiliter peccavit. Omnis ista varietas confitenda est, et deflenda, ut cum cognoverit quod peccatum est, cito inveniat Deum propitium; in cognoscendo augmentum peccati inveniat cujus sapientiae. et aetatis [Col. 0665C] fuerit, et cujus ordinis. Immoretur in singulis istis, et sentiat modum criminis purgans lacrymis omnem qualitatem vitii. Defleat iterum virtutem qua caruit; dolendum enim est, non solum quod peccavit, sed quia se virtute privavit. Defleat, etiam, quoniam offendens in uno factus est omnium reus.

Ingratus enim exstitit, qui plenus virtutibus Deum omnino non timuit. In hoc enim quisque peccator fit culpabilior, quo Deo est acceptior. Ideo Adam plus peccavit, quia omni bono abundavit. Alio etiam modo offendens, in uno factus est omnium reus, quia omnis virtus patitur detrimentum ab uno vitio. Ponat se poenitens omnino in judicio, et potestate sacerdotis, nihil sui sibi reservans, ut omnia, eo jubente, paratus sit facere pro [Col. 0665D] recipienda vita animae, quae faceret pro evitanda corporis morte; et hoc cum desiderio, quia vitam recuperat perpetuam. Cum gaudio enim facere debet immortalis futurus, quae faceret pro differenda morte moriturus. Semper deprecetur Deum, et offerat Deo mundam mentem, et cordis contritionem. Deinde si aliquid potest offerre de possessione sua, tunc securus offerat: Respexit Dominus ad Abel, et ad munera ejus (Gen. IV). Prius dixit ad Abel, quam ad munera ejus. In judicio igitur cordis conferenda est eleemosyna tribuentis: nec considerandum est quantum, sed qua mente, qua affectione dat quod [Col. 0666A] potest. Qui igitur sua peccata redimere vult temporalium rerum oblatione, prius offerat mentem. Caveat, ne verecundia ductus, dividat apud se confessionem, ut diversa diversis sacerdotibus velit manifestare. Quidam enim uni sacerdoti celant, quae alteri manifestanda conservant, quod est se laudare, et ad hypocrisim tendere, et semper venia carere, ad quam frustra putant pervenire. Caveat etiam, ne prius ad Dominicum corpus accedat, quam confortet bonis operibus conscientiam, et doleat, quod nondum audeat sumere, quem multum desiderat, cibum videlicet salutarem. Cohibeat etiam se a ludis et spectaculis saeculi, si perfectam vult consequi remissionis gratiam. Isti sunt fructus digni poenitentiae, animam liberantes captivam, [Col. 0666B] et in libertatem servantes: et sicut sunt digni fructus poenitentiae, ac vera satisfactio, ita etiam indigni fructus, et falsa satisfactio, id est falsa poenitentia, unde beatus Gregorius ait: Falsas poenitentias dicimus, quae non secundum auctoritates sanctorum, pro qualitate criminum imponuntur: ideoque miles vel negotiator, vel alicui officio deditus, quod sine peccato exerceri non possit, si culpis gravioribus irretitus ad poenitentiam venerit, vel qui bona alterius injuste detinet, vel qui odium in corde gerit, recognoscat se veram poenitentiam non posse peragere nisi negotium relinquat, vel officium deserat, et odium ex corde dimittat, et bona, quae injuste abstulit, restituat. Ne tamen desperet: interim quidquid [Col. 0666C] boni facere potest, hortamur ut faciat, ut Deus cor ejus illustret ad poenitentiam.

Quae autem pro venialibus sit satisfactio sufficiens, Augustinus insinuat in Enchiridion, ita inquiens: De quotidianis, et brevibus, levibusque peccatis, sine quibus haec vita non ducitur, quotidiana oratio fidelium satisfacit: eorum est enim dicere: »Pater noster, qui es in coelis; sanctificetur nomen tuum (Matth. VI),« et caetera. Delet omnino haec oratio minima et quotidiana peccata; delet et illa, a quibus fidelium vita etiam scelerate gesta, sed poenitendo in melius commutata discedunt. Si ut veraciter dicitur; »dimitte nobis debita nostra [(28) 1Kb] ,« id est si fiat quod dicitur, quia et ipsa eleemosyna est, veniam petentibus omnino ignoscere. Ad agendam poenitentiam, [Col. 0666D] ut ait beatus Augustinus [(29) 1Kb] , non sufficit mores in melius commutare, et a malis factis recedere, nisi et de his quae facta sunt satisfaciat Domino per poenitentiae dolorem, per humilitatis gemitum, per contriti cordis sacrificium, cooperantibus eleemosynis. Quem ergo poenitet, omnino poeniteat, et dolorem lacrymis ostendat. Repraesentet vitam suam per sacerdotem, praeveniat judicium Dei per confessionem. Non itaque sufficit confiteri Deo peccata sine sacerdote, nec est vere poenitens humilis, si non desiderat, et requirit sacerdotis judicium. Sed nunquid aequale valet alicui confiteri socio vel [Col. 0667A] proximo suo, saltem si deest sacerdos? Sane ad hoc dici potest, quod sacerdotis examen requirendum est studiose, quia sacerdotibus concessit Deus potestatem ligandi et solvendi, et ideo quibus ipsi peccata dimittunt, et Deus dimittit. Si tamen sacerdos defuerit, proximo, vel socio est facienda confessio. Unde ait beatus Augustinus: Qui vult confiteri peccata, ut inveniat gratiam, quaerat sacerdotem, qui sciat ligare et solvere, ne cum negligens circa se exstiterit, negligatur ab eo, qui eum misericorditer monet et petit, ne ambo in foveam cadant, quam stultus evitare noluit. Beda vero inter confessionem venialium, et mortalium peccatorum distinctionem facit, dicens: Coaequalibus quotidiana et levia; graviora vero sacerdoti, episcopo videlicet [Col. 0667B] pandamus, et quanto inserit tempore purgare curemus, quia sine confessione emendationis peccata nequeunt dimitti; sed et gravia coaequalibus pandenda sunt, cum deest sacerdos, et urget periculum. Tutius tamen est et perfectius majora minoraque peccata sacerdotibus pandere, et consilium medicinae ab eis quaerere, quibus concessa est potestas ligandi atque solvendi.

Sciendum praeterea est quia non oportet coram multis publicare quod occultum est. Sicut enim publica peccata remedio egent publico, ita occulta secreta satisfactione et occulta confessione purgantur; nec est necesse ut quod sacerdoti semel confessi sumus, iterum confiteamur; sed lingua cordis, [Col. 0667C] non carnis apud verum judicem id jugiter confiteri debemus.

[(30) 1Kb] Sciendum quoque est, quia nullus officio sacerdotis uti debet, nisi immunis ab illis pcccatis sit, quae in aliis judicat, alioquin seipsum condemnat. Qualem autem oporteat se esse, qui aliorum judex constituitur, sapiens Augustinus describit, ita dicens: Sacerdos cui omnis peccator offertur, ante quem omnis languor constituitur, in nullo eorum sit judicandus, quae in alio est judicare paratus: judicans enim alium ille qui est judicandus condemnat seipsum. Cognoscat igitur se, et purget in se quod in alios videt sibi offerri, caveat, ut a se projiciat quidquid in alio damnosum reperit, animadvertat, quod »qui sine peccato est, primus in illam lapidem mittat [Col. 0667D] (Joan VIII).« Caveat spiritualis judex, quia sicut non commisit crimen nequitiae, ita non careat munere scientiae. Oportet, ut sciat cognoscere quidquid debeat judicare. Diligens igitur investigator sapienter interrogat a peccatore quod forsitan ignorat, vel verecundia velit occultare. Cognito vero crimine, varietates ejus non dubitat investigare, et locus, et tempus, et caetera, quae superius scripsimus. Quibus cognitis, adsit ipse magister benevolus paratus erigere, et secum poenitentis onus misericorditer portare; et habeat dulcedinem in affectione, discretionem in varietate, doceat perseverantiam tenere.

[(31) 1Kb] Sciendum est etiam, quod tempus poenitentiae [Col. 0668A] est usque in extremum vitae articulum. De nullo est desperandum, dum in hac vita, vel in hoc corpore est constitutus, quia nonnunquam quod diffidentia aetatis differtur, consilio maturiore perficitur. Beatus Augustinus tamen de poenitentia diffidentibus ita scribit: Si quis positus in ultima necessitate voluit accipere poenitentiam, et accipit, et mox reconciliatus hinc vadit, fateor vobis, non illi negamus quod petit, sed non praesumimus, quia bene hinc exit. Si securus hinc exierit, ego nescio: poenitentiam illi dare possumus, securitatem vero, non. Nunquid damnabitur? Sed nec dico, liberabitur. Vis ergo, o homo, a dubio liberari? Age poenitentiam, dum sanus es; si sic agis, dico libi, quia securus es, quia poenitentiam egisti eo tempore, quo peccare potuisti. Si vis [Col. 0668B] agere poenitentiam, quando jam peccare non potes, peccata te dimiserunt, non tu illa. Item, duae res sunt: aut ignoscitur tibi, aut non; quid horum tibi sit futurum nescio. Ergo tene certum, et dimitte incertum; dilige super omnia Deum, et poeniteat te egisse malum. Quem sero poenitet, oportet non solum timere judicem, sed diligere, quia sine charitate nemo potest salvus esse. Non ergo tantum timeat poenam qui poenitet, sed anxietur pro gloria, quae conversio si contigerit alicui etiam in fine, desperandum non est de ejus remissione. Sed quoniam vix, vel raro est tam justa conversio, timendum est de poenitente sero. Quia ergo multa sunt quae impediunt, et languentem retrahunt, periculosissimum [Col. 0668C] est et interitui vicinum ad mortem protrahere poenitentiae remedium. Sed si etiam sic conversus vita vivat, et non moriatur, tamen non ei promittimus quod evadat omnem poenam: nam prius purgandus est igne purgationis, qui in aliud saeculum distulit fructum conversionis. His purgatorius ignis, etsi aeternus non est, miro tamen modo gravis est: excedit enim omnem poenam, quam unquam passus est aliquis in hac vita, licet martyres pro Christo multa sustinuerint tormenta. Ex his satis ostenditur, quam periculosum sit differre poenitentiam usque ad finem vitae. Si tamen etiam tunc vera habeatur poenitentia, hominem liberat, et vitam mortuo impetrat, non sic tamen, ut nullam sentiat poenam, nisi forte tanta sit vehementia [Col. 0668D] gemitus, et contritionis, quae sufficiat ad delicti punitionem. Licet ergo difficile sit ut tunc sit vera poenitentia, quando tam sera venit, quando cruciatus membra ligat, et dolor sensum opprimit, ut vix homo aliquid cogitare valeat; melior est tamen sera quam nulla. Poenitentia enim, si in extremo vitae hiatu adveniat, sanat et liberat. Multum fuit sera latronis poenitentia, sed non fuit sera indulgentia: sed licet latro veniam meruisset in fine de omni crimine; non tamen dedit baptizatis peccandi vel perseverandi auctoritatem.

Si vero quaeritur de his qui poenitentiam in hac vita non complent, utrum transituri sint per ignem, [Col. 0669A] ut ibi quasi compleant, quod hic minus fecerunt, idem dicimus de istis esse sentiendum, quod et de illis qui in extremis poenitent. Si enim fuerit tanta cordis contritio, et delicti exprobratio, ut sufficiat ad puniendum peccatum, liberi ab aliis poenis transeunt ad vitam. Qui vero non adeo conteruntur corde, et ingemiscunt pro peccato, si ante expletionem poenitentiae decesserint, ignem purgatorium sentient, et gravius punientur, quam si hic implessent poenitentiam. Horrendum est enim incidere in manus Dei viventis (Hebr. X). Deus enim, cum sit misericors et justus, ex misericordia poenitenti ignoscit, non reservans peccatum ad poenam aeternam; ex justitia vero impunitum non dimittit delictum, aut enim homo punit, aut Deus. Homo [Col. 0669B] autem punit poenitendo; Deus vero hominem poenis tradendo. Est poenitentia interior et exterior. Si ergo tanta fuerit interior poenitudo, ut sit sufficiens ultio peccati, Deus, qui hoc novit, ab illo, qui taliter poenitet, ulterius poenam non exigit. Si vero interior poenitudo non sufficit in vindictam peccati, nec exterior poenitentia impletur; Deus, qui modos et mensuras peccatorum et poenarum novit, addet poenam sufficientem. Studeat ergo quisque peccator sic delicta corrigere, ut post mortem non oporteat poenam tolerare. Quaedam autem peccata mortalia in poenitentia fiunt venialia, non mox tamen sanantur. Saepe infirmus moreretur, si non medicaretur; nec tamen statim medicatus sanatur. Languet [Col. 0669C] victurus, qui prius erat moriturus. Qui autem impoenitens moritur, omnino moritur, et aeternaliter cruciatur. Si enim semper viveret, semper peccaret.

Si vero de illo quaeritur, qui satisfactionem injunctam impleverit, quae negligentia, vel ignorantia sacerdotis peccato condigna non fuerit, utrum de vita migrans ab omni poena liber sit? Idem respondeo quod supra de illo, qui poenitentiam non complevit, dixi. Quod si tantum est interioris doloris lamentum, ut sufficiat in vindictam peccati, omnino liberatus est; si vero non sufficit dolor interior simul cum poena injuncta, addet Deus poenam. Quod autem interdum sufficit dolor interior ad vindictam peccati, certum documentum habemus in [Col. 0669D] illo latrone, qui sola mentis contritione et confessione, statim ut conversus fuit, paradisum ingredi meruit. Lex etiam satisfactionis non est imponenda morituris. Unde Theodorus Cantuariensis episcopus ait: Ab infirmis in periculo mortis positis pura est inquirenda confessio peccatorum, non tamen est illis imponenda quantitas poenitentiae, sed innotescenda; et cum amicorum orationibus, et eleemosynarum largitionibus pondus poenitentiae sublevandum, si forte migraverint; si vero evaserint, poenitentiae modum a sacerdote impositum diligenter observent. Sciendum praeterea est, quia presbyter non debet reconciliare poenitentes, inconsulto episcopo, nisi ultima necessitas [Col. 0670A] cogat. Unde in Carthaginiensi concilio: Cujuscunque poenitentis publicum crimen est, quod universam commoverit urbem: ante absidiam, scilicet introitum Ecclesiae, manus ei imponatur. Item Aurelianus episcopus ait: Si quis in periculo fuerit constitutus, et se reconciliari divinis altaribus voluerit, si episcopus absens fuerit, debet presbyter consulere episcopum; et sic periclitantem ejus praecepto reconciliare. Inconsulto igitur episcopo, non potest excommunicatos, vel publice poenitentes presbyter reconciliare. Sicut praecepto episcopi potest presbyter consecrare virgines, sic et reconciliare poenitentes.

Quia igitur, fratres dulcissimi poenitentiae differentias a sanctis doctoribus praefixas, ac firmiter statutas ad vestram eruditionem atque commonitionem [Col. 0670B] descripsimus, dignum est ut in hujus sancti jejunii initio peccata, quae per omne vitae nostrae tempus negligenter delectabiliterque commisimus, amare flendo, humiliter poenitendo, bonisque operibus digne Deo satisfaciendo puniamus, ne diu in malis perseverando vitam finiamus [(32) 1Kb] . Omnibus enim laicis, clericis, monachis, cunctisque fidelibus spem, charitatem et humilitatem habere convenit, et Deo ex toto corde servire, veram de peccatis satisfactionem facere, dignamque poenitentiam agere; quia clementissimus Dominus ad poenitentiam confugientibus benigne consuevit ignoscere. Sed ne de misericordia Domini tantum securi existamus, ut peccata peccatis addamus, neque dicamus: Donec viget aetas carnis nostrae, concupiscentias nostras [Col. 0670C] exerceamus, et postremo in senectute malorum nostrorum poenitentiam agamus: pius est enim Dominus et misericors, facinorum nostrorum ultra non recordabitur. Quaeso, dulcissimi fratres, talia ne cogitemus; quia summa stultitia est talia cogitare, et damnabile talem a Deo licentiam postulare quempiam velle, cujus initium est nos a Deo separare: ideo, inquam, talia ne cogitemus, praesertim cum nesciamus qua die morituri sumus. Non enim omnes homines in senectute moriuntur; sed in diversis aetatibus de hoc saeculo migrant, et in quibus actibus, ut ait beatus Augustinus [(33) 1Kb] unusquisque inventus fuerit, in eisdem judicabitur, quando anima ejus de corpore egressa fuerit: unde dicitur: Ubi te [Col. 0670D] invenero, ibi te judicabo. Et iterum: Nemo in inferno confitebitur tibi (Psal. VI). Festinemus igitur, dum tempus est, converti ad Deum per poenitentiam, si veraciter cupimus obtinere veniam [(34) 1Kb] . Semper ante oculos nostros versetur ultima dies, et cum diluculo surrexerimus, ad vesperam pervenire non confidamus: et cum in lectulo membra deposuerimus, de lucis adventu incerti simus, et tunc facillime corpus nostrum a vitiis, et concupiscentiis illicitis refrenare poterimus. Semper caro nostra subjecta sit animae, et sicut ancilla famuletur suae dominae. Non praebeamus vires illicitas corpori nostro, ne committat bellum adversus spiritum, [Col. 0671A] sed semper caro subjecta sit, ut obtemperet jussis Spiritus sancti; neque incrassari permittamus ancillam, ne contemnat dominam suam, scilicet animam; sed voluntati ejus obsequens in omnibus mancipetur. Sicut enim equis frena sunt imponenda, ita corpora nostra jejuniis et orationibus sunt infrenanda et reprimenda. Unde ait beatus Augustinus [(35) 1Kb] : Quemadmodum aurigae, si frena laxaverint, per praecipitia deducuntur, ita et anima cum ipso corpore, si ei frenum non imponimus, ad inferni praecipitia dilabitur. Simus igitur corpori nostro boni, et docti aurigae, ut per viam rectam possimus incedere. Escae enim nimiae, non solum animas, sed et corpora plurimum laedunt, et ad infirmitatem perducunt. Solet enim per nimiam ciborum aviditatem, [Col. 0671B] [(36) 1Kb] et poculi intemperantiam frangi stomachi fortitudo, nec non et abundantia sanguinis, et colerae, et plurimae aegritudines escarum largitate contrahi; sicut enim animae et corpori ista sunt necessaria, ita medela est utriusque temperantia, et si non per omne tempus, saltem per hoc sacratissimos dies jejuniorum, quantum cum Dei adjutorio possumus delicias mundi, et ciborum affluentiam fugiamus, nequando (quod avertat Deus) ad cruciatum flammae aquae guttam quaeramus et nullum refrigerium consequamur. Caro enim ut ait Apostolus concupiscit adversus spiritum, spiritus autem adversus carnem: haec sibi invicem adversantur (Galat. V). [(37-8) 1Kb] Caro est misera bestia, quae gravat animam, [Col. 0671C] dicente Apostolo: Qui in carne sunt, id est qui secundum carnem vivunt, Deo placere non possunt (Rom. VIII). Item ipsa veritas Dominus noster Jesus Christus discipulis suis dicit: Spiritus quidem promptus est, scilicet ad bene operandum, caro autem infirma (Matth. XXVI); caro enim nostra semper in malitia potens vult esse, in abstinentia autem, id est in jejunio, oratione, vigiliis, et in caeteris bonis operibus infirmam se esse fingit. Caro nostra est quae nos demergit in foveam vitiorum, dicente Apostolo: Mortificate membra vestra, quae sunt super terram, fornicationem scilicet, immunditiam, iram, rixam (Coloss. III), et caetera quae sequuntur. Et iterum: Carnis curam ne feceritis in concupiscentiis vestris (Rom. XIII). Itaque mortificemus carnem nostram [Col. 0671D] per abstinentiam, jejunium, vigilias et orationes, ne nos in tentationem ducat diaboli per concupiscentias malas. Caro data est nobis quasi animae bellum, quae si mortificetur ducit ad vitam, si nutriatur, praeparat se ad bellum contra animam. Unde ait beatus Augustinus [(39) 1Kb] : Laudo illum qui carnis [Col. 0672A] suae potest habere potestatem, nos vero dum infirmitatem carnis timemus, salutem animarum nostrarum negligimus. Ille igitur cui abundantia est epularum, ardentis divitis intendat supplicium, cujus tanta in inferno inter ignes erat inopia, quanta hic epularum erat copia (Luc. XVI). In hoc enim saeculo esurire et sitire noluit, propterea illuc inter flammas sitiens stillam aquae quaesivit, nec accipere meruit. Nam et trium puerorum corpora ideo in fornace ardentis flammae non arserunt, quia abstinentes fuerunt (Dan. III), ciborum videlicet divitias contempserunt.

Quatuor sunt, ut ait beatus Isidorus [(40) 1Kb] genera distinctionum in gulae appetitum, id est quid, quando, quantum, et quomodo appetatur. Quid, ad rem ipsam [Col. 0672B] pertinet quae appetitur. Quando, si ante legitimum tempus aliquid appetatur, Quantum vero, ad immoderationem refertur. Quomodo, ad impatientiam festinationis ascribitur. Plerumque cibos accuratius praeparatos sine concupiscentia gulae degustamus; et abjecta, ac vilia comedendi aviditate sumimus, sicque fit ut non sit in culpa qualitas ciborum, sed illud, quod cum desiderio edendi sumitur, reputetur in vitium. Certe, si quod non licet, avidius appetimus, vel si licita quaeque exquisitis impensis praeparata, accuratius quaerimus, aut si tempus edendi licitum non sustinemus, vitium gulae incurrimus. Ob hoc primi parentes nostri delicias paradisi et immortalitatis praemia perdiderunt, quia [Col. 0672C] illicitum vetitae arboris cibum comederunt (Gen. III). Esau vero pro eo quod avidius lenticulam concupivit, primogenita vendidit (Gen. XXV). Et quia tempus edendi non servant animalia, ideo sunt irrationabilia. Non est igitur abstinens avide etiam viles cibos devorans. Sepulcrum patens est guttur eorum, ait Psalmista (Psal. XIII). Nam et ille mollis est et dissolutus, qui, praesentibus contemptis, praetiosis ac peregrinis delectatur epulis; piscis per illecebram hamo capitur, avis objectu escae in descipulis [(41) 1Kb] comprehenditur. Bestiae, quae naturali vigore, vel virtute rigidae sunt, cupiditate sibi in foveam proruunt, et quas non emollit natura, decipit esca [(42) 1Kb] . Non tamen sunt corpori adhibenda immoderata jejunia, ne dum amplius gravatur caro [Col. 0672D] pondere inediae, ne malum agat, postea nec bene facere sufficiat, et quae addicitur, ut usu mali careat simul et boni officii, dum plus premitur, perdat. Sollicita igitur discretione carnis est moderanda materies; scilicet, ne aut integre exstinguatur, aut immoderate laxetur. Nam quamvis sanctitatis amorem [Col. 0673A] quisque habeat, exsequi tamen non valet operis initium, cujus intentione cordis deservire conatur. Corporis debilitas nimia etiam vires animi frangit; mentis quoque ingenium marcescere facit, nec valet quidpiam boni per imbecillitatem facere. Unde beatus Isidorus in secundo Sententiarum libro ait: Infirmitate carnis nimia praevalente ad perfectionem nemo potest pertingere. Quidam enim mira inedia corpus suum laniant. »Exterminantes, sicut ait Dominus in Evangelio, facies suas ut appareant hominibus jejunantes (Matth. VI).« Ore namque pallescunt, corpore atteruntur, cordis alta suspiria ducunt, ante mortem quoque mortiferis se suppliciis tradunt; tantumque miseri laboris exercitium non pro Dei amore, sed pro sola humanae laudis sectantur [Col. 0673B] admiratione: sed hoc abstinentiae bonum talibus non est virtus reputanda, sed vitium, quia bonis male utuntur. Spernitur etiam jejunium, quod reficitur in vesperum repletione ciborum. Neque enim ibi reputanda est abstinentia, ubi fuerit ventri saturitas subsecuta. Tota enim die epulas in cogitatione ruminat, qui ad explendam gulam, vespere sibi delicias praeparat. Hoc est ergo perfectum jejunium, quando mens interius orat, et corpus a cibis jejunat, manus vero ab illicitis operibus cessat, facilius enim per jejunium oratio penetrat coelum. Jejunium et eleemosyna in abscondito sese amant, ut solus Deus qui inspicit omnia meritum bonorum operum rependat: Nam qui ea sub populari manifestatione faciunt, nequaquam a Deo justificantur, quia juxta sermonem evangelicum [Col. 0673C] mercedem suam receperunt. Jejunia ergo cum bonis operibus Deo acceptabilia sunt. Qui autem a cibis abstinent, et prave agunt, daemones imitantur, quibus esca non est, et nequitia semper inest. Ille enim bene abstinet a cibis qui et a malitiae actibus, et a mundi jejunat ambitionibus.

Vos ergo, fratres charissimi, ut ait Dominus, nolite fieri sicut hypocritae tristes (ibid.), sed sicut veri Christiani hilares; quia sicut diligit Deus hilarem datorem (II Cor. IX), sic et hilarem jejunatorem. Jejunate itaque, dulcissimi fratres, non propter humanam gratiam, sed propter aeternam gloriam; non propter hominum laudem, sed propter coelestium bonorum spem; non propter mundum, [Col. 0673D] sed propter Deum; non sicut hominibus placentes, sed sicut Deo servientes. »Cum enim homo veraciter orat, et jejunat, tunc effectu spirituali angelis conjungitur. Per jejunium etiam, ut ait beatus Isidorus [(43) 1Kb] , occulta mysteriorum coelestium revelantur, divinique sacramenti arcana panduntur.« Ita Moyses dux populi Israel prius quadraginta diebus, et quadraginta noctibus jejunavit (Deut. IX), et sic a Domino legem accipere meruit. Congrue siquidem prius a corporalibus sese abstinuit cibis, ut postmodum digne posset divinis instrui praeceptis. Sic Elias quadraginta dies jejunans in eremum secessit, stansque in ostio speluncae magnam Dei [Col. 0674A] visionem vidit, quam ferre non praevalens, pallio vultum suum operuit (III Reg. XIX). Sic namque Daniel, angelo revelante, meruit sacramenta mysteriorum cognoscere (Dan. X). Haec enim virtus angelorum manifestationes ostendit, et eorum annuntiationes revelavit. Unde et ipse Daniel ventura futuri temporis scire desiderans, jejuniumque laudans ac nimis utile posteris exemplum jejunandi relinquens, dicit: Ego Daniel jejunans fui per tres hebdomadas dierum, panem desiderii non manducavi, vinum et caro non introierunt in os meum (ibid.). Nam et tres pueri, qui deliciosos mensae regiae cibos contempserunt (Dan. I), et in jejunio legumina sumpserunt, divina virtute roborati, fideique armis praecincti ardentis flammam fornacis exstinxerunt [Col. 0674B] (Dan. III). Sic et sancti apostoli post ascensionem sponsi, scilicet Christi in coelum, in oratione et jejunio perseveraverunt, atque Evangelii doctrinam toto orbe seminaverunt (Act. I). Vos itaque, fratres charissimi, nolite fieri, ut ait Dominus in Evangelio, sicut hypocritae tristes, qui dum jejunant, facies suas exterminant, ut hominibus jejunantes appareant (Matth. VI). Facies suas exterminant, quia non devote propter Deum jejunant, sed ut ab hominibus temporalem mercedem recipiant. Non jejunant ut remissionem peccatorum consequantur, sed ut mortalibus honorentur. Tristes jejunant, non ut peccata redimant, sed ut adulantibus placeant. Jejunate ergo vos, non sicut hypocritae tristes, sed sicut veri Christiani gaudentes; non sicut [Col. 0674C] haeretici, sed sicut Ecclesiae filii; non sicut ab hominibus laudem comparantes, sed velut coeleste a Deo praemium exspectantes; non sicut Deo et hominibus mentientes, sed veraciter sicut Deo placere cupientes; non sicut haeretici ab Ecclesiae unitate recedentes, sed sicut Catholici veram fidem servantes. Frangite esurientibus panem vestrum, et benigne pauperes ducite ad hospitium. Vestimenta praebete nudis, et carnem vestram ne despiciatis, ut oriatur quasi mane lumen vestrum scilicet boni operis, vel aeternae claritatis. Ungite caput vestrum scilicet Christum, per puram, singularem et perfectam dilectionem, per proximorum compassionem, per pauperum miserationem, per [Col. 0674D] eleemosynarum largitionem. Unusquisque etiam lavet faciem suam, id est aspectum animae, ut ad contemplandum Deum sit munda ab omni sorde peccati, et immunda cogitatione, ab omni haereticae pravitatis errore, ab omni vitiorum contaminatione atque infidelitatis caecitate.

Aliter: Faciem tuam lava (ibid.), id est Ecclesiam, vel altare omni studio, omnique devotione exorna. Sicut enim gloria et decor totius corporis est facies, aspectus scilicet, et vultus; sic omnium fidelium Christianorum unum corpus aspectus, et gloria est Ecclesia, et sanctitas altaris. Hanc itaque faciem, sanctam videlicet Ecclesiam unusquisque [Col. 0675A] pro modulo suo lavet, noc est exornet, elevet, exaltet, honoret, atque glorificet. Et hoc faciat ad laudem et gloriam capitis hujus corporis, id est Christi, qui est caput totius Ecclesiae (Coloss. I), et sedet in dextera Patris (Hebr. X). Thesaurizate etiam vobis thesauros non in hoc saeculo, ubi fures effodiunt, et furantur, sed in coelo, ubi fur non appropinquat, ubi erugo et tinea non corrumpit (Matth. VI). Thesaurizate vobis omnes in commune thesauros fidei, charitatis, misericordiae et pietatis; alii vero quibus datum est, thesaurizent sibi thesauros virginitatis, alii munditiae et castitatis, alii vigiliarum, jejuniorum et orationum atque eleemosynarum. Hos thesauros, charissimi, reponite vobis in coelo, ubi Deum contemplantur spiritus et animae [Col. 0675B] justorum: Deum dico remuneratorem largissimum, cui ministrat sanctorum chorus angelorum, cui astat multitudo archangelorum; quem sine fine collaudat omnis exercitus coelestium ordinum. Si veraciter et studiose in coelo reposueritis hos thesauros bonorum operum, paratum habebitis redditorem mercedis, misericordiosissimum Patrem et Dominum. Revera secundum Domini sententiam, ubi est thesaurus filiorum hominum, ibi est cor eorum (ibid.). Itaque sicut qui in terra thesaurizat, sollicitus est, ne cum longius a domo recesserit, thesaurum, quem reliquit, perdat; et ob id quantocius de [Col. 0676A] itinere redire festinat; sic et qui in coelo thesauri zat ad divitias, quas illuc transmisit, citius pertingere optat. In coelo igitur, dulcissimi fratres, bonorum operum thesauros reponite, ibique mentis vestrae intentionem defigite, quatenus cum Apostolo recte possitis dicere: Nostra conversatio in coelis est (Philip. III). Semper itaque cor nostrum promissa coelestia meditetur: omnia terrestria, quae possidemus, in coelestes mansiones transferamus, ut cum de hoc saeculo migraverimus, per ineffabilem Dei gratiam fruamur bonis coelestibus. Nam, sicut ait beatus Augustinus: Credimus quia cum a carnis vinculo anima nostra fuerit absoluta, si bene et recte coram Deo vixerimus, mox in occursum nostrum sanctorum angelorum occurret chorus, omniumque [Col. 0676B] sanctorum agmina in nostros miscebuntur amplexus, et ad adorandum judicem verum perducent. Si dum in corpore vivimus, sicut jam dictum est, quae Deo sunt placita, faciamus, tunc erit nobis in circuitu pax, et cum abjecerimus carnis sarcinam, tunc Spiritus sanctus tribuet nobis in coelestibus habitationem, cui nos paulo ante intra corporis nostri hospitium feceramus mansionem, et laeti atque gaudentes futuri judicii diem exspectabimus, in quo singulorum animae pro suis actibus recipient merita: ipso praestante, qui in Trinitate perfecta vivit et regnat Deus per omnia secula saeculorum. Amen.



SERMO UNDECIMUS IN PRIMA DOMINICA QUADRAGESIMAE.
[Col. 0675]

[Col. 0675C] Ductus est Jesus in desertum a Spiritu, ut tentaretur a diabolo. Et cum jejunasset quadraginta diebus, et quadraginta noctibus, postea esuriit (Matth. IV). Posset quippe Dei Filius, si vellet tentatorem suum potenter a se abjicere, vel repellere, sed ideo permisit se tentari, ut illum rationabiliter vinceret, et ut nos tentationes nostras superare doceret. Prius ergo eum diabolus est aggressus per carnis concupiscentiam, id est per gulam, cum ait: Dic, ut lapides isti panes fiant. Et quia sapientia semper sapienter agit, contra antiqui hostis jaculum opposuit auctoritatis clypeum, dicens: Non in solo pane vivit homo, sed in omni verbo quod procedit de ore Dei. Deinde tentavit eum per vanam gloriam, cum assumpsit illum super pinnaculum templi, et persuasit [Col. 0675D] ei ut mitteret se deorsum. Cui satis competenter respondit, dicens: Scriptum est: Non tentabis Dominum Deum tuum. Tandem per temporalium rerum avaritiam eum tentavit, cum ei omnia regna mundi in monte ostendit, et ait: Haec omnia tibi dabo, si procidens adoraveris me. Ipse autem gladio verbi Dei telum frangit inimici, cum dicit: Dominum Deum tuum adorabis, et illi soli servies. Et sic, [Col. 0676C] hoste devicto, accesserunt angeli, et ministrabant ei.

Ab his tribus vitiorum laqueis Joannes evangelista revocare nos cupit, cum in Epistola sua terribiliter dicit: Nolite diligere mundum, neque ea quae in mundo sunt; quoniam omne quod est in mundo, concupiscentia carnis est, et concupiscentia oculorum, et superbia vitae. Et mundus transit, et concupiscentia ejus (I Joan. II). Mundus iste specialiter humani generis est inimicus, qui mentis illius oculos excaecat, et intentionem falsis bonis allicit, et voluptatibus suis ab amore coelestis regni indesinenter retrahit. Ipse enim mundus homines, qui ad imaginem Dei, atque ad serviendum Deo sunt creati, diaboli subjicit servituti, et separat a dilectione [Col. 0676D] Dei. Quod Jacobus apostolus testatur, dicens: Quicunque voluerit amicus esse saeculi hujus inimicus Dei constituetur (Jac. IV). Ideo igitur homines diabolo serviunt, quia mundum, id est ea quae in mundo sunt, diligunt. Qui autem perfecte mundi oblectamenta contemnunt, Deum nimirum super omnia diligunt: itaque, ut ait beatus Isidorus [(44) 1Kb] : Cuncta hujus mundi servis Dei contraria sunt, dum ista [Col. 0677A] adversa sentiunt, ad coeleste desiderium ardentius excitentur. Dignum certe est ut mundum contemnat, qui Deum veraciter amat. In hoc saeculo viri sancti hospites sunt et peregrini. Unde et recte Petrum apostolum Dei Filius reprehendit, quod tabernaculum in monte facere voluit (Matth. XVII). Sanctis ergo in hoc saeculo tabernaculum non est, quibus patria, et domus in coelo est. Sancti itaque viri, ideo cupiunt mundum contemnere, et motum mentis ad superna revocare, ut ibi sese recolligant, unde fluxerunt, et inde se subtrahant, ubi dispersi sunt. Si igitur ad Dei amorem consurgere cupimus, prius necesse est ut in comparatione illius omnia, quae in mundo sunt vilipendamus; quia si illa dilexerimus, inimici Dei constituemur. Omne itaque quod in mundo est, [Col. 0677B] concupiscentia carnis est, et concupiscentia oculorum, et superbia vitae.

[(45) 1Kb] Dicamus itaque, si placet de singulis. Voluptates carnis dicuntur, quae per illicitum motum caro appetit, ut gulositas, ebrietas, luxuria, nimia dormitio, visus, risus, et caetera talia. Et quia caro nobis est vicinior, per vitia ejus primum nos mundus aggreditur. Quanto enim familiarior est, tanto perniciosior hostis, et multi per ejus vitia corruerunt. Adam cecidit per gulam, Loth per ebrietatem, Salomon per luxuriam. Per abstinentiam quippe gulositati semper occurrere debemus, quia ipsa fuit nostrae captivitatis initium, ipsa voluptatum aliarum fomentum, quia inde libido et somnolentia [Col. 0677C] oriuntur. Ipsa est etiam multoties causa magnarum infirmitatum, ipsa consumptio magnarum divitiarum. Unde ait beatus Isidorus noster patronus [(46) 1Kb] : »Non posse quempiam spiritualia bella suscipere, nisi prius carnis edomuerit cupiditates. Nec potest ad contemplandum Deum mens esse libera, quae desideriis hujus mundi, et cupiditatibus inhiat. Neque enim alta poterit oculus conspicere, quem pulvis claudit concupiscentiae. Omni ergo peccato pejor est avaritia, et amor pecuniarum. Unde et per Salomonem dicitur: »Nihil est scelestius quam amare pecuniam. Hic enim animam suam venalem facit; quoniam in vita sua projicit intima sua (Eccli. X).« Cupiditas ergo omnium criminum materia est. Unde et Paulus: »Radix omnium malorum est cupiditas: [Col. 0677D] quam quidam appetentes erraverunt a fide (I Tim. VI).« Succidatur itaque radix criminum, ne caeterae soboles pullulent vitiorum. Primus ergo laqueus est concupiscentia carnis, quia ipsa est omnium malorum radix.

Secundus vero laqueus, concupiscentia dicitur oculorum, rerum scilicet exteriorum, id est auri et argenti aliarumque concupiscibilium possessionum, quia per oculos animae intrinsecus earum [Col. 0678A] nuntiatur desiderium. Sunt plerique, quos diabolus non impedit per carnis voluptatem, et tamen eorum oculos allicit per exteriorum cupiditatem. Dei creatura est pecunia, et tamen ipse non irascitur, quia sua creatura diligitur, sed quod sibi praeponitur. Tu igitur, o homo, cur amplius speciem creaturae miraris quam pulchritudinem Creatoris? Quare magis creaturam diligis, quam illum qui pulchritudinem tribuit creaturis? Inordinatam quoque tenes charitatem, dum plus veneraris creaturam quam Creatorem. De Deo igitur non recte sentis, si creaturae amorem Creatoris amori anteponis. Cuncta ergo temporalia debemus vilipendere, summum vero bonum, quod Deus est, super omnia diligere. Rectissime quoque illum homo super omnia diligit, qui [Col. 0678B] ad serviendum homini cuncta, quae sub coelo sunt, condidit. Non itaque in hujus mundi confidamus divitiis; quia nos liberare non poterunt ab aeternis poenis. Unde Salomon ait: Divitiae non proderunt in die ultionis; justitia autem liberabit a morte (Prov. XI). Diem vocat ultionis, quando in fine Deus contemptores suos tradet inferni incendiis. Cum gravi ergo moerore, ut ait beatus Isidorus [(47) 1Kb] , amittuntur, quae cum magno amore habentur; minus autem carendo dolemus, quod minus possidendo diligimus. Quid enim in hac vita laboriosius, quam terrenis desideriis aestuare? aut quid hic securius, quam hujus saeculi nihil appetere? Qui enim hunc mundum diligunt, turbulentis ejus curis et sollicitudinibus [Col. 0678C] conturbantur; qui autem odiunt, nec sequuntur, internae quietis tranquillitate fruentes, futurae pacis requiem, quam illuc exspectant, hic quodammodo habere jam inchoant.

Tertius laqueus est superbia vitae, cum enim diabolus aliquem justum hominem, nec concupiscentia carnis, nec cupiditate exteriorum potest subjugare, nititur tamen omnem religionis perfectionem jaculo superbiae percutere. Quod beatus Augustinus testatur, dicens: [(48) 1Kb] Multorum temporum labores, orationes videlicet, eleemosynae, jejunia et vigiliae, si cum superbia finem habuerint pro nihilo apud Deum reputantur. Superbia itaque est primum vitium, sed ultimum manet vincendum. Unde dicitur: »Initium omnis peccati superbia (Eccli. X).« [Col. 0678D] Nam [(49) 1Kb] , sicut humilitas sanctis angelis homines similes facit, ita superbia ex angelis daemones fecit. De superbia namque nascuntur haereses et schismata, detractiones, invidiae, irae, rixae, dissensiones, animositates, ambitiones, elationes, praesumptiones, jactantia, verbositas, vanitas, inquietudo, mendacium, perjurium, et caetera hujusmodi quae dinumerare per singula longum est. Cupiditas quoque facit homines gulosos, intemperatos, ebriosos, avidos, [Col. 0679A] rapaces, fornicarios, adulteros, stupratores, incestos, flagitiosos, et alia innumerabilia, per quae diabolus humanum genus praecipitare solet. Porro superbia et cupiditas, ut ait beatus Augustinus, in tantum sunt malum unum, ut nec superbia sine cupiditate, nec sine superbia possit cupiditas inveniri. Siquidem nihil aliud est omne peccatum, nisi Dei contemptus, quo ejus praecepta contemnimus; et hoc nulla alia res persuadet homini nisi superbia. Et, sicut beatus Augustinus evidenter ostendit, ipsa est omnium peccatorum initium, et finis, et causa, quae non solum peccatum est, sed etiam nullum peccatum esse potuit, aut potest, aut poterit sine illa.

[(50) 1Kb] Haec sunt ergo quae a paradiso deliciarum in hoc miserabile exsilium Adam et Evam projecerunt, [Col. 0679B] scilicet concupiscentia carnis, et concupiscentia oculorum et ambitio saeculi; quia nisi dilectio Dei ab eis defecisset, nunquam male suadentis serpentis consilium diligere coepissent, imo nec credidissent. Concupiscentia igitur carnis ab eis impleta est, quia de ligno vetito gustaverunt; et concupiscentia oculorum, quia sibi oculos aperiri concupierunt; et ambitio saeculi, quia se fieri posse, quod Deus est, crediderunt. Et ideo Apostolus, volens nos omnes ab his tribus generibus vitiorum cavere, quae omnino ad aeternam mortem animam perducunt, dixit: »Omne quod in mundo est concupiscentia carnis est, et concupiscentia oculorum, et ambitio saeculi (I Joan. II).« Originaliter in illis duobus hominibus, ut ait beatus [Col. 0679C] Augustinus, damnatum est totum humanum genus [(51) 1Kb] . Illi enim non ederent de ligno prohibito nisi concupiscerent, nec concupiscerent nisi tentati, nec tentarentur nisi deserti; nec desererentur a Deo, nisi prius deseruissent Deum; nec Deum desererent, nisi superbirent, et similitudinem ad quam facti erant damnabiliter neglexissent. Eo itaque die juxta sententiam Domini creduntur esse mortui, quo poenaliter in eis facta est necessitas moriendi. Haec ideo de primorum hominum lapsu et damnatione quamvis breviter scripsimus, ut eorum exsilium sive supplicium evadere possimus [(52) 1Kb] . Quia licet ex Adam carnaliter nati simus, non tamen ipsum imitari debemus, sed Dominum nostrum Jesum Christum in quo per baptismum renati sumus, et in quo spiritualiter vivimus. [Col. 0679D] Quid est Adam imitari, nisi carnalibus concupiscentiis ac desideriis perpetua nos morte damnari? Et quid est imitari Christum nisi carnales concupiscentias ac desideria mortificare, et cum Christo, qui nos pretioso sanguine suo redemit, feliciter regnare?

Dignum est ergo, fratres charissimi, et valde nobis necessarium, ut primorum hominum lapsum damnationemque fugiamus, et, in quantum possibile est carnales concupiscentias mortificando, Jesu Christi Domini nostri vestigia sequamur. Omni spirituali studio membra nostra, quae sunt super terram, carnalia scilicet vitia mortificemus, ut ad paradisi delicias, a quibus per primi hominis culpam [Col. 0680A] ejecti sumus pervenire possimus. Per omne utique tempus, et in his praecipue sancti jejunii diebus non solum scelera, vel peccata, quae commisimus, verum etiam quae illicite cogitavimus, per humilem poenitentiam dignamque satisfactionem emendare festinemus; quia non solum de gravioribus vel manifestis, sed et de levioribus occultisque delictis rationem reddituri sumus. In iniquitatibus enim concepti, et in peccatis generati, tam a criminalibus, quam ab occultis omnino indigemus per compunctionem, et lacrymas purgari. Sed delicta vel peccata occulta quis perfecte intelligit? Nullus nisi solus Deus, sicut testatur Psalmographus: Scrutans corda, inquit, et renes Deus (Psal. VII) Scrutatur corda, quia scit, quid quisque cogitet. [Col. 0680B] Scrutatur et renes, quia cognoscit, quid quemque delectet. Nam et quae nos in nobis latent, Deo perfecte patent. Quicunque ergo in hac praesenti vita a manifestis, occultisque peccatis purgari desiderat, ad ipsum, qui perfecte occulta intelligit, lacrymis perfusus genibusque obvolutus, cum beato Job clamet, et dicat: Quantas habeo iniquitates et peccata, scelera mea et delicta ostende mihi (Job XIII).

Ac si aperte dicat: Tu Deus, qui omnia nosti, iniquitates et peccata, scelera mea et delicta ostende mihi. Iste in hac vita justorum labor est, ut semetipsos inveniant, et inventos flendo ad meliora perducant. Quod beatus Gregorius, cujus sanctitatem Deus magno sapientiae dono ditavit, [Col. 0680C] exponens ait [(53) 1Kb] : Quamvis inter iniquitatem, et peccatum nihil distare perhibeat Joannes apostolus, qui ait: »Iniquitas peccatum est (I Joan. III); ipso tamen loquendi usu plus iniquitas, quam peccatum sonat. Et omnis se homo libere peccatorem fatetur; iniquum vero dicere nonnunquam erubescit. Inter scelera vero et delicta hoc distat, quod scelus etiam pondus peccati transit, delictum vero peccati pondus non transit; quia et cum offerri sacrificium per legem jubetur, nimirum praecipitur sicut pro peccato, ita etiam et pro delicto. Et nonnunquam scelus in opere est, delictum vero plerumque in sola cogitatione. Unde et per Psalmistam dicitur: »Delicta quis intelligit? (Psal. XVIII)« Quia videlicet peccata operis tanto citius cognoscuntur, quanto exterius videntur. [Col. 0680D] Peccata vero cogitationis eo ad intelligendum difficilia sunt, quo invisibiliter perpetrantur. Itaque si tenebrae viderentur, et delicta intelligerentur. Videre, est a tenebris recedere; et intelligere, a delicto cessare. De illis dicitur, qui in delictis sunt, sicut et de illis qui in tenebris fuerunt. Nam delicta quis intelligit, ita ut sunt intelligenda, scilicet non vitet ea. Pauci quidem sunt et per se nulli, unde est illud: Nemo vitat vitium, nisi cognitum. Ab occultis meis munda me, inquit, et ab alienis parce servo tuo (ibid.). Ac si aperte dicat: Ab occultis meis munda me, id est originalibus delictis, quae occulte a primis parentibus quasi haereditario jure usque [Col. 0681A] ad nos pervenerunt; et ab alienis, id est ab his quae a parentibus non contraxi; scilicet ab his quae postea addidi, parce mihi servo tuo, qui non pepercisti liberto tuo, id est Adae. Aliter: occultum fuit peccatum quando diabolus peccavit, quia per superbiam in occulto quasi in corde et a se habuit. Alienum fuit illud per quod Adam cecidit, quia a diabolo, qui alienus erat, tentatus succubuit. Aliter: Ab occultis meis, id est a malis cogitationibus, munda cor meum; et ab alienis, id est a malis persuasionibus aliorum, parce, ne consentiam. Parce mihi, servo tuo, qui non pepercisti liberto tuo Adae ab aliena persuasione, qui praeceptis tuis noluit obedire, volens esse liber sicut dii. Ac si apertius diceretur: Ideo rogo ut me a propriis [Col. 0681B] delictis mundes, et ab alienis parcas, quia, si mei non fuerint dominati, tunc immaculatus ero, id est sine criminali peccato, quod corpus et animam maculat.

»Quisquis igitur aeternae vitae desiderio anxius, apparere venturo judici desiderat mundus, tanto se subtilius nunc examinat, quanto nimirum cogitat, ut terrori illius tunc liber assistat, et ubi displicet ostendi sibi exorat; ut hoc per poenitentiam in se puniat, seque hic dijudicans, injudicabilis fiat. Sed inter haec intueri necesse est quanta peregrinationis nostrae poena nos perculit, qui in eam caecitatem venimus, ut nosmetipsos ignoremus. Perpetramus mala, nec tamen haec celerius deprehendimus, vel [Col. 0681C] perpetrata. Exclusa quippe anima a luce veritatis nihil in se nisi tenebras invenit, et plerumque in peccati foveam pedem porrigit, et nescit. Quod nimirum de sola exsilii sui caecitate patitur; quia ab illuminatione Domini repulsa semetipsam videre perdidit, quae auctoris sui faciem non amavit.

»Sequitur: Cur faciem tuam abscondis, et arbitraris me inimicum tuum? (Job XIII.) Humanum genus contemplationem lucis intimae in paradiso habuit, sed sibimetipsi placens, quo a se recessit lumen Conditoris perdidit, ejusque faciem ad ligna paradisi fugit, quia post culpam videre metuebat, quem amare consueverat. Sed ecce post culpam in poenam venit, ex poena autem ad amorem redit, quia quis fuerit culpae fructus, invenit, atque illam [Col. 0681D] faciem quam timuit in culpam, excitatus requirit ex poena, ut jam caecitatis suae caliginem fugiat, atque hoc ipsum quod auctorem suum non videt, graviter perhorrescat. Quo videlicet desiderio compunctus sanctus vir in persona totius Ecclesiae cum lacrymis clamat, dicens: Cur faciem tuam abscondis, et arbitraris me inimicum tuum? Qui si ut amicum aspiceres, tuae me visionis lumine non privares. Qui mobilitatem quoque cordis humani subsequens adjungit: Contra folium, quod vento rapitur, ostendis potentiam tuam, et stipulam siccam persequeris? Quid est enim homo nisi folium, qui videlicet in paradiso ab arbore cecidit? Quid est nisi folium, [Col. 0682A] qui tentationis vento rapitur et desideriorum flatibus levatur? Mens quoque humana quot tentationes patitur, quasi tot flatibus movetur. Hanc etenim plerumque ira perturbat, cum vero recedit ira, succedit inepta laetitia. Luxuriae stimulis arguitur, aestu avaritiae longe lateque ad ambienda quae terrena sunt, inflammatur. Aliquando hunc superbia elevat, aliquando vero inordinatus timor in infimis deponit. Quia ergo tot tentationum flatibus levatur et ducitur, recte folio homo comparatur. Unde bene quoque per Isaiam dicitur: Cecidimus quasi folium universi, et iniquitates nostrae quasi ventus abstulerunt nos (Isai. LXIV). Quasi ventus quippe nos iniquitas abstulit, quia fixos nullo virtutis pondere in vanam laetitiam levavit. Bene autem post folium, [Col. 0682B] etiam stipula appellatur homo. Qui enim arbor fuit in conditione, folium a semetipso factus est in tentatione; sed post apparuit stipula in dejectione. Quia enim de alto cecidit, folium; quia vero per carnem terrae proximus fuit, etiam cum stare videbatur, stipula esse memoratur. Sed quia viriditatem intimi amoris perdidit, jam stipula sicca est.

»Consideret itaque vir sanctus, et homo quantae vilitatis sit, et Deus quantae districtionis, et dicat: Contra folium quod vento rapitur, ostendis potentiam tuam, et stipulam siccam persequeris. Ac si aperte non solum seipsum, sed etiam humanum genus tantae mobilitati et levitati deditum deploret, dicens: Cur tanta rectitudine eum appetis, quem sic infirmum [Col. 0682C] in tentatione cognoscis? Ferre omnino non poterimus sententiam tui examinis, si cum tanta nos districtione judicare volueris. Fragilitas humani generis tuae districtionis pondus non valebit sustinere, si nos judicaveris cum tanta rectitudine. Si contra nos propter peccata originalia vel actualia scripseris amaritudines, statim nos consumes. Tu enim juste innocentem et impium consumis. Innocens quippe a te recte consumitur, quia illius innocentia liquidius requisita tuaeque innocentiae comparata annihilatur. Etiam impietas impii a te consumitur, quia subtilitate tui examinis detecta ac judicata damnatur. Si ergo iniquitates observaveris. Domine, quis sustinebit? (Psal. CXXIX.) Te igitur, [Col. 0682D] benignissime humani generis Conditor, deprecamur, ut per tuam ineffabilem clementiam judicii tui temperes sententiam.«

Sed dum omnipotentis Dei sententiam formidamus, necesse est, fratres charissimi, ut secundum Pauli apostoli consilium tenebrarum opera abjiciamus, et arma lucis induamus, ut, expulsa noctis caligine, effugatisque ignorantiae vel negligentiae tenebris, in die, hoc est, in Christo honeste ambulare possimus, et in nocte non opera noctis, sed diei opera perficiamus, quia filii lucis appellati sumus (Rom. XIII). Neque enim, ut ait beatus Augustinus [(54-5) 1Kb] , delectatione somnii sensus noster torpescat, [Col. 0683A] nec vanis phantasmatibus animas nostras illudat, nec ipsa corpora stramentorum calore depressa, in alto torpore quies inclinet; sed vigilando, orando, psallendo, jejunando contra diabolum adversarium nostrum pugnemus, et ut magnam lucem evangelicae doctrinae infusam cordibus nostris sentiamus, in hac lacrymarum valle, non noctis, sed diei opera peragamus. Quid enim agere debemus in hujus noctis caecitate, nisi captivare captivatorem, et sequi liberatorem? Quasi enim ipsum humani generis inimicum captivamus, cum illius tentationes operando vincimus. Nam et Dei Filius in adventu suo non solum captivatorem humani generis captivavit, sed etiam servis suis calcandi super omnia daemonia potestatem dedit (Luc. X). Et alibi Scriptura dicit: Dominus conteret [Col. 0683B] velociter Satan sub pedibus vestris (Rom. XVI). Itaque qui sub pedibus conteritur, quasi captivatur dum vincitur. Ipse quippe totius malignitatis actor primum hominem tentavit, et vicit; et secundum, id est Christum Dei et hominis Filium tentare praesumpsit; sed tentando ab eodem victus succubuit. Ipsum itaque fortem armatum, qui in pace atrium suum custodiebat (Luc. XI), Dei Virginisque Filius fortior illo scilicet et potentior in praelio vicit, captivavit, armis spoliavit, vasa diripuit, et in profundum inferni, ut credimus, catenis igneis religavit. De quo beatus Joannes evangelista in Apocalypsi: Post mille annos, tempore scilicet Antichristi, solvetur draco ille, qui est diabolus et Satanas de carcere suo, et exiet et seducet gentes multas, Gog scilicet [Col. 0683C] et Magog (Apoc. XX), quando erit tanta tribulatio, ut etiam, si fieri potest, moveantur electi (Matth. XXIV). Sed si electi, quomodo sunt in errorem mittendi? [(56) 1Kb] Ibunt itaque in errorem titubationis ad modicum pro multitudine signorum, non tamen dejiciendi sunt ab stabilitate sua impulsu terrorum atque signorum. Gog et Magog duae gentes sunt in septentrione habitantes, quas prius seducet, et cum quibus alias expugnabit. Per Gog, quod interpretatur tectum, accipimus omnes Ecclesiae persecutores occultos; et per Magog, quod interpretatur detectum, persecutores manifestos. Quorum Gog et Magog est numerus ita infinitus, sicut arena maris, sterilesque, et infructuosi in bonis operibus.

[Col. 0683D] In hujus itaque praesentis saeculi nocte per Christi passionem et resurrectionem diabolum, ut supradictum est, captivamus; quando illius multimodis reluctamus tentationibus, ac pravis renuntiamus operibus. Ab his qui in fide Christi fortes sunt, diabolus cito vincitur, et facile illius fragilia arma franguntur. Quod daemones, qui a sanctis hominibus juste et pie viventibus superantur, non habeant ultra potestatem alios tentandi, in libro Sententiarum sic scribitur [(57) 1Kb] : Daemones quoque, qui a sanctis [Col. 0684A] juste et pudice viventibus vincuntur, potestas ultra alios tentandi adimi videtur. Unde etiam Origenes Africanus: Puto, inquit, sane, quia sancti repugnantes adversus istos daemones, scilicet incentores et vincentes eos, expugnant exercitum daemonum, velut quamplurimos eorum interimunt; ut nec ultra fas sit illi spiritui, qui ab aliquo sancto caste et pudice vivendo vincitur, impugnare iterum alium hominem. Quod etiam Magister Anselmus vir sapiens et catholicus asserit, cum interroganti discipulo hujusmodi respondit: Unicuique vitio praesunt daemones, qui sub se habent innumerabiles satellites, qui animas jugiter ad vitia illiciunt, et mala hominum suo principi cum magno cachinno referunt. Si quis tamen illorum ab aliquo justorum pugnans vincitur, mox ab [Col. 0684B] angelo custode ejus in abyssum retruditur, nec amplius cum aliquo justorum congredi permittitur, quamvis alius a principe daemonum loco ejus subrogetur: verbi gratia, sicut enim homo a diabolo victus, mox de paradiso est ejectus, ita cum quo daemon a sanctis viris superatur, confestim confusus in tartara includitur. Haec ideo, fratres charissimi, ex sanctis atque authenticis libris testimonia protulimus, ut facilius intelligere valeatis; quia, si secundum Christi praecepta vivimus, sicut ait doctor ecclesiarum Augustinus, auctore Christo, captivatorem, id est antiquum hostem, in nocte praesentis vitae captivamus.

Quid etiam agendum nobis est in hac nocte, nisi [Col. 0684C] superbiam a cordibus nostris, quae radix est omnium malorum, exstirpare, et humilitatem, qua ad gloriam exaltari possimus, ad mentem introducere? Merito superbiae diabolus a superna beatitudine corruit, et homo per humilitatem coelum ascendit. Qui ergo de virtutibus attolluntur, diabolum imitantur, et exinde gravius corruunt, quia de excelso labuntur. Unde beatus Isidorus noster patronus [(58) 1Kb] : Superbia sicut origo est omnium criminum, ita ruina cunctarum virtutum. Ipsa est enim in peccato prima, et in conflictu postrema. Haec enim aut in exordio mentem per peccatum prosternit, aut in novissimo de virtutibus dejicit. Unde etiam beatus Ambrosius [(59) 1Kb] magnae in Christi Ecclesia reverentiae, dicit: Superbia ex angelis daemones fecit; humilitas autem homines [Col. 0684D] sanctis angelis similes reddit. Superbia facit praecepta Dei contemnere; humilitas vero custodire. Summo itaque studio profunda humilitas est amplectenda, quae fideles provehit ad aeterna gaudia.

Quid iterum nobis agendum est in nocte hujus instabilis vitae, nisi principem omnium vitiorum, id est diabolum a nobis expellere, et fontem omnium bonorum, Deum videlicet Patrem, et Filium, et Spiritum sanctum suscipere, qui tam inaestimabilis [Col. 0685A] est pulchritudinis, tam ineffabilis suavitatis, tam mellifluae dulcedinis, tamque immensae bonitatis, ut ex eo satientur omnes cives patriae coelestis? Fons et origo est omnium bonorum, quia in ipso subsistit fundamentum quatuor elementorum. Revera Deus Pater fons est omnium bonorum, qui ante omnia saecula ex seipso aequalem sibi genuit Filium, quem constituit haeredem universorum, coelestium videlicet et terrestrium (Hebr. I), ad aeternam vitam pertinentium. Nam et ipse verus et consubstantialis Deo Patri Filius fons est omnium bonorum purissimus, qui Spiritum sanctum a Patre et a se procedentem misit discipulis suis de ipsius corporali recessu moerentibus. Unde et ipse in Evangelio ait de se: Qui credit in me, flumina de ventre ejus [Col. 0685B] fluent aquae vivae (Joan. VII). Quod exponens evangelista ait: Hoc autem dicebat de Spiritu, quem accepturi erant credentes in eum (ibid.). Ipse est itaque fons indeficiens, quia in ipso confortantur homines ad coelestem patriam tendentes, et ex ipso reficiuntur Spiritus et animae justorum, ipsum semper facie ad faciem in dextera Patris videntes. Ipsum pro modulo suo peregrini homines gustant, ne in via deficiant; ipsum pleno ore angeli in patria sine fastidio spiritualiter manducant. Ipse est viaticum ad aeterna gaudia festinantium; ipse refectio in regno coelorum quiescentium. Per ipsum fideles in bonis operibus proficiunt; sine ipso autem nihil boni facere possunt. Ipse est via per quam omnes sancti [Col. 0685C] ad coelum properant; ipsum sancti angeli in dextera Patris regnantem vident, et videre desiderant. In ipso habitat omnis plenitudo divinitatis corporaliter (Coloss. II), et ex ipso reficiuntur omnes coelestes ordines sufficienter. In ipso sunt omnes thesauri sapientiae et scientiae Dei (ibid.); ipse est suavitas, et dulcedo omnium, qui ad aeternam beatitudinem sunt praedestinati. Aeternus quippe est, et sine initio, per quem Deus Pater omnia creavit ex nihilo (Joan. I). Ipsum Dei Filium qui videt, videt et Patrem (Joan. XIV), quia eamdem habet cum Patre divinitatem. In Patre et Spiritu sancto est Filius, et in Filio sunt Pater et Spiritus sanctus, quia non sunt tres dii, sed unus est verus Deus, in quo vivimus, movemur et sumus (Act. XVII). [(60) 1Kb] Itaque, [Col. 0685D] dulcissimi fratres, in nocte hujus praesentis vitae, sicut jam supradictum est, expellamus a nobis omnium vitiorum principem, scilicet diabolum, et suscipiamus fontem omnium bonorum, Deum videlicet Patrem, et Filium, et Spiritum sanctum, ut ab eo mereamur suscipi, et ad aeternum ejus intromitti convivium. Recogitemus etiam bona quae nobis sunt ab illo praeparata, qui nos quotidie ad se vocat; et suscipiamus jugum ejus suave (Matth. XI), et sarcinam ejus levem, qui peccatorum nostrorum clementer pondera relevat. Deponamus ergo, ut superius dictum est, opera tenebrarum, et induamur arma lucis (Rom. XIII). Sed quid est deponere opera tenebrarum, nisi renuntiare diaboli pompis et angelis [Col. 0686A] ejus? Et quid est nos inquere arma lucis, nisi credere in Deum Patrem omnipotentem, qui vere est omnium bonorum fons, et illuminat omnem hominem venientem in hunc mundum? (Joan. I.) Itaque dum lucem habemus, credamus in lucem, ut filii lucis simus (Joan. XII). Apud ipsum, ut ait Psalmista, est fons vitae, et in lumine ejus videbimus lumen (Psal. XXXV). Apud Deum Patrem utique est fons vitae, scilicet Christus, qui cum eodem Patre, et Spiritu sancto unus est verus Deus. Sic enim ipse in Evangelio ait: Qui venit ad me, non esuriet; et qui credit in me, non sitiet unquam (Joan. VI). Et iterum: Qui biberit aquam, quam ego dabo ei, fiet in eo fons aquae salientis in vitam aeternam (Joan. IV). Et iterum: Ego sum panis vivus, qui de coelo descendi. [Col. 0686B] Si quis manducaverit ex hoc pane vivet in aeternum; et panis, quem ego dabo, caro mea est pro mundi vita (Joan. VI). Quod etiam verum lumen sit de lumine vero, id est de Patre Deo, ipse testatur in Evangelio. Quandiu, inquit, sum in mundo, lux sum mundi (Joan. IX). Et alibi: Qui sequitur me, non ambulat in tenebris, sed habebit lumen vitae (Joan. VIII). Est itaque Dominus noster Jesus Christus fons de fonte, Deus de Deo, lumen verum de lumine vero. Ipse venit ad nos in carne, ut arida corda nostra irroraret, faucesque sitientes irrigaret rore spiritualis doctrinae. Satiabit in se sperantes, qui irrigavit sitientes, quoniam ipse est fons, et in lumine ejus videbimus lumen. In hac patria aliud est fons, et aliud lumen. In Christo autem, quod est [Col. 0686C] fons, hoc est et lumen. Ipse quippe est fons vivus, de quo satiantur, qui esuriunt, et sitiunt justitiam (Matth. V). Est et lumen verum sanctam illuminans Ecclesiam. Ex seipso illuminat in se credentes, et reficit ad se usque pervenientes. Quia itaque lumen est, ad ipsum oculos cordis nostri indefesse erigamus, et quia fons indeficiens est, ab eo in aeterna beatitudine satiari indesinenter optemus.

Itaque, dilectissimi fratres, ut superius dictum est, in nocte hujus peregrinationis dignum est ut fontem vitae, scilicet Christum, summo desiderio sitiamus, opera tenebrarum abjiciamus, arma justitiae induamus, et in nocte non noctis, sed diei opera perficiamus. Prius tamen, dulcissimi fratres, [Col. 0686D] si placet, imo quia placet, discutiamus, et investigemus diligenter, qui sit, vel quid sit diabolus, aut quod damnum nobis attulerit. Diabolus enim angelus per superbiam a Deo est separatus, qui in veritate non stetit, sed mox ut contra Deum tumuit, irrecuperabiliter cecidit. Ipse est et pater et doctor mendacii, quia ab ipso primum inventum est mendacium, et ipse est mendacium, sicut veracissima Veritas, scilicet Dominus noster Jesus Christus in Evangelio Joannis testatur, dicens: Diabolus mendax fuit ab initio, et homicida, et in veritate non stetit (Joan. VIII). Ipse est ergo caput mendacii, et finis, et a semetipso deceptus, nos decipere festinat omnibus modis. Iste est adversarius humani generis, [Col. 0687A] inventor mortis, superbiae instiutor, radix mali, caput scelerum, princeps omnium vitiorum, persuasor etiam turpium voluptatum. Hic ergo, cum illum primum hominem intueretur a Deo formatum, patrem scilicet omnium nostrum, sicut superius crebro dictum est, videretque eum ad imaginem Dei factum, pudicitia ornatum, temperantia compositum, charitate circumdatum, immortalitate vestitum, aemulus atque invidus tantam beatitudinem terrenum hominem accepisse, quod ipse, dum esset angelus, per superbiam cognoscitur amisisse; ipse itaque insatiabilis homicida statim nos nostrosque parentes tantis ac talibus bonis spoliavit, insuper et a paradisi gaudiis expulit. Nam et multis bonis in prima fronte diabolus nos spoliavit, id est pudicitia, [Col. 0687B] continentia, patientia, mansuetudine, charitate, immortalitate; sic nos miseros ac nudos reddidit, suisque pannis, id est vitiis esse involutos derisit, suosque crudeli dominio subjugavit, atque ex ipsius pestiferae suasionis vinculo universum genus humanum sibi obligavit. Spoliavit nos pudicitia, et accinxit impudicitia; spoliavit nos temperantia, et fecit intemperatos. Spoliavit charitate, et vestivit malitia; spoliavit immortalitate, et propinavit mortem. His turpissimis et infelicissimis nos pannis posterosque nostros involvit, et semivivos reliquit, dum mortalia mentibus nostris vulnera inflixit.

Ille quippe primus parens noster praeter alias humanae [Col. 0687C] fragilitatis miserias, quas pro transgressionis peccato juste meruit, corruptionis poenam et liberi arbitrii diminutionem incurrit [(61) 1Kb] . Per illud namque peccatum naturalia bona sunt in homine corrupta, et gratuita detracta. Hic est enim ille homo qui descendens ad Jerusalem, a latronibus est vulneratus et spoliatus (Luc. X). Vulneratus quidem est, ut ait beatus Augustinus, in bonis naturalibus, quibus non est privatus, alioquin non posset fieri reparatio; spoliatus vero gratuitis, quae per gratiam fuerant addita naturalibus. Haec sunt data optima, et dona perfecta: quorum alia, ut dictum est, sunt corrupta per peccatum, scilicet naturalia, ut intellectus, memoria, ratio, ingenium, libertas arbitrii; alia vero, scilicet gratuita, id est bona voluntas, [Col. 0687D] justitia, fides, spes, charitas, et caeterae virtutes, sunt subtracta; quae ideo gratuita dicuntur, quia per divinam nobis gratiam conceduntur. Corrupta est ergo libertas arbitrii ex parte per peccatum, et ex parte perdita. Unde ait beatus Augustinus: Libero arbitrio male utens homo, et se perdidit et ipsum. Cum enim libero arbitrio peccaret, victoriae peccato amissum est liberum arbitrium. A quo enim quis devictus est, huic et servus addictus est. Liberum arbitrium dicit hominem amisisse, non quia post peccatum non habuit liberum arbitrium; sed quia libertatem arbitrii perdidit; non quidem omnem, sed libertatem a miseria et a peccato. Est [Col. 0688A] namque libertas triplex, scilicet a necessitate, a peccato et a miseria.

Libertas a necessitate sicut tunc cogi non poterat, ita nec modo. Ideoque voluntas merito apud Deum judicatur, quae semper a necessitate libera est, et nunquam cogi potest. Ubi necessitas, ibi non est libertas; et ubi non est libertas, nec voluntas, ideoque nec meritum. Haec libertas in omnibus est, tam in bonis quam in malis.

Est et alia libertas, scilicet a peccato, de qua dicit Apostolus: Ubi Spiritus Domini, ibi libertas (II Cor. III); et de qua Veritas in Evangelio ait. Si Filius vos liberaverit, vere liberi eritis (Joan. VIII). Haec libertas a servitute peccati liberat, et servos justitiae facit; sicut e converso servitus peccati [Col. 0688B] liberos facit justitiae. Unde Apostolus: Liberati a peccato facti estis servi justitiae (Rom. VI). Et iterum: Cum servi essetis peccati, liberi fuistis justitiae (ibid.). Hanc ergo libertatem homo peccando amisit, sicut superius beatus Augustinus dicit: Homo, inquit, male utens libero arbitrio, et se perdidit, et ipsum, quia perdita est per peccatum libertas, non a necessitate, sed a peccato. »Qui facit peccatum, servus est peccati (Joan. VIII).« Unde beatus Augustinus: Istam libertatem, quae est a peccato, illi soli habent, quos Filius per gratiam liberat et reparat; non ita tamen quod penitus sine peccato sint in hac mortali carne, sed ut peccatum in eis non dominetur, nec regnet. Haec est ergo bona et vera libertas, quae bonam parit servitutem, scilicet justitiae.

[Col. 0688C] Est iterum libertas a miseria, de qua Apostolus ait: Et ipsa creatura liberabitur a servitute corruptionis, in libertatem gloriae filiorum Dei (Rom. VIII). [(62) 1Kb] Hanc libertatem habuit homo ante peccatum, quia omni carebat miseria, et nulla tangebatur molestia; et plenius habebit in beatitudine futura, ubi miser esse non poterit, nec in corpore, nec in anima. In hac utique vita, quae est inter primum peccatum, et ultimam confirmationem, nemo liber est a miseria, quia non caret peccati poena. Et praedictis jam apparet, in quo per peccatum sit imminutum vel corruptum liberum arbitrium; quia ante peccatum nulla erat homini difficultas, nullumque impedimentum de lege membrorum ad bonum, [Col. 0688D] nulla impulsio vel instigatio ad malum. Nunc autem per legem carnis ad bonum impeditur, et ad malum instigatur, ut non possit velle et perficere bonum, nisi per gratiam liberetur et adjuvetur; quia, ut ait Apostolus: Peccatum habitat in carne (Rom. VII). Vulneratus est ergo primus homo, imo totum humanum genus in naturalibus bonis, et spoliatus gratuitis atque optimis donis.

Haec nimirum totius humani generis vulnera beatus Job qui dolens interpretatur, lugebat, cum dicebat: Circumdedit me lanceis suis, convulneravit lumbos meos, non pepercit et effudit in terra viscera mea (Job XVI). In hoc loco beatus Job non solum sua, [Col. 0689A] sed etiam membrorum Ecclesiae plangit tentationum vulnera; et ideo haec non carnaliter, sed spiritualiter sunt intelligenda. Sancta ergo Ecclesia, ut beatus Gregorius exponit [(63) 1Kb] , lanceis ab antiquo hoste circumdatur, quando in membris suis ab eodem impugnatore callido tentationum jaculis impetitur. Bene autem circumdari lanceis dicimur, quia antiquus hostis tentationum vulnere ab omni parte nos impetit. Saepe enim dum gula restringitur, ut libido subigatur, inanis gloriae aculeus mentem pulsat. Si autem corpus abstinentiae afflictione non atteritur, contra mentem libidinis flammas excitat. Saepe dum servare parcimoniam nitimur, ad tenaciam labimur. Et saepe dum possessa effuse tribuimus, ad avaritiam ducimur; quia rursum colligere quaerimus, [Col. 0689B] quod tribuamus. Dum ergo antiqui hostis jacula ubique nos impetunt, recte nunc dicitur: »Circumdedit me lanceis suis.« Et quia omne peccatum hostis quidem callidus suadet, sed nos ejus suasionibus consentiendo perpetramus, apte subjungitur: »Convulneravit lumbos meos.« In lumbis quippe luxuria est. Unde et is, qui cupiebat voluptatem libidinis a corde expellere, vel exstinguere, discipulis praedicabat, dicens: »Succincti lumbos mentis vestrae in castitate (I Petr. I).« Cum ergo antiquus hostis fidelem populum ad luxuriam pertrahit, hominem procul dubio in lumbis ferit. Ubi notandum quoque est, quod non ait, »vulneravit,« sed, »convulneravit lumbos meos.« Sicut enim loqui aliquando unius est, [Col. 0689C] colloqui vero duorum, vel fortasse multorum; sic antiquus hostis, quia nos ad culpam sine nostra voluntate non rapit, nequaquam lumbos nostros vulnerare sed convulnerare dicitur; quia hoc quod nobis ille male suggerit, nos sequentes ex voluntate propria implemus, et quasi cum ipso nos pariter vulneramus; quia ad perpetrandum malum ex libero simul arbitrio ducimur. »Non pepercit,« inquit. Ac si dicat: Non destitit. »Et effudit in terra viscera mea.« Quid aliud sanctae Ecclesiae viscera debemus accipere, nisi eorum mentes, qui ejus quaedam in se mysteria continent, qui ad intima sacramenta deserviunt? Sed antiquus adversarius cum fideles quosdam, qui interioribus sacramentis deservire videbantur, ad saecularia negotia pertrahit, eorum procul dubio viscera [Col. 0689D] in terram fundit, quia illos in infimis rebus conculcat qui prius in occultis atque spiritualibus latebant actibus.

Sequitur: »Concidit me vulnere super vulnus.« In infirmis suis membris sancta Ecclesia vulnere super vulnus conciditur, quando peccatum peccato additur, ut culpa vehementius exaggeretur. Quem enim avaritia pertrahit ad rapinam, rapina ad fallaciam ducit, ut perpetrata culpa ex falsitate etiam defendatur, quid iste etiam nisi super vulnus concisus est vulnere? Unde bene quoque per prophetam dicitur: »Maledictum, et mendacium, homicidium, et furtum, et adulterium inundaverunt, et sanguis sanguinem [Col. 0690A] tetigit (Ose. IV).« Solet enim sanguinis nomine signari peccatum. Unde et is qui a peccatis liberari desiderat, per poenitentiam clamat: »Libera me de sanguinibus.« Sanguis ergo sanguinem tangit, cum culpa culpam cumulaverit. Et quia cum vulnus vulneri additur, vires contra nos antiqui hostis vehementer excrescunt, recte subjungitur: »Irruit in me quasi gigas.« Facile quippe inimico resistitur, si non ei vel in multis lapsibus, vel in uno diutius consentiatur. Sin vero ejus suasionibus anima subesse consueverit, quanto se ei crebrius subjicit, tanto eum sibi intolerabiliorem facit, ut ei reluctari non valeat; quia nimirum malignus adversarius contra hanc ex prava consuetudine devicta, quasi more gigantis pugnat. Sed tamen plerumque sancta Ecclesia etiam post perpetratas [Col. 0690B] culpas mentes fidelium ad poenitentiam revocat, et peccata operis virtute spontaneae afflictionis mundat. Unde bene subditur: »Saccum consui super cutem meam, et operui cinere carnem meam.« Quid in sacco et cinere nisi paenitentia? Quid in cute et carne nisi peccatum carnis debet intelligi? Cum ergo quidam post lapsum carnis ad paenitentiam redeunt, quasi saccus super cutem consuitur. Et cinere caro operitur, quia culpa carnis per poenitentiam tegitur, ne in districti judicis examine ad ultionem veniatur.

Vulneratus est itaque Adam, et in eo totum humanum genus a latronibus, ab antiquo videlicet hoste ejusque satellitibus in bonis, ut praedictum [Col. 0690C] est, naturalibus, donisque gratuitis spoliatus, quia plus obedivit illius iniquis suasionibus, quam salutaribus Creatoris jussionibus. Ab Jerusalem, id est a supernae pacis visione; in Jericho, hoc est, intus superbiendo, et a Dei dilectione deficiendo; in hujus mortalis vitae, quia devenit, in latrones incidit, diabolum videlicet et angelos ejus sibi contrarios incurrit. Impositis ei plagis, et virtutibus spoliato ac semivivo relicto abierunt, mentem scilicet illius hujus mundi illecebris tentando corruperunt.

Porro sciendum est duas esse species tentationis, interiorem scilicet et exteriorem [(64) 1Kb] . Exterior tentatio est, quando extrinsecus malum visibiliter suggeritur verbo vel signo aliquo, ut ille cui fit, ad peccati consensum declinet, et talis tentatio fit ab [Col. 0690D] adversario. Interior vero tentatio est, quando invisibiliter malum nobis intrinsecus suggeritur, et haec tentatio aliquando fit ab hoste, aliquando a carne Nam et diabolus invisibiliter mala suggerit, et ex carnis corruptione motus illicitus suboritur, et titillatio prava nascitur. Ideoque tentatio quae ex carne est, sine peccato non est; tentatio vero antiqui hostis, nisi ei consentiatur, peccatum non est; sed est materia exercendae virtutis. Tentatio autem carnis interior difficilius vincitur, quia interius oppugnans de nostro, contra nos roboratur. Homo igitur, qui sola exteriori tentatione pulsatus cecidit, tanto gravius plectendus erat, quanto leviori [Col. 0691A] impulsu prostratus fuerat. Et tamen quia aliquam licet modicam cadendi occasionem habuerat, idcirco per Dei gratiam juvari ad veniam potuit, ut per alium erigeretur, qui per alium ceciderat. Qui ergo incitatorem habuit ad malum, non injuste reparatorem habuit ad bonum. Diabolus vero quia sine alicujus tentatione peccavit, per alium juvari non debuit, nec per se potuit, et ideo immedicabile peccatum illius exstitit. Peccatum vero hominis, sicut per alium habuit initium, ita per alium non incongrue habuit remedium. Propterea angelica natura, quoniam non tota perierat, sed ex parte perstiterat, non est redempta [(65) 1Kb] , ut inde ruina suppleretur angelica. Unde ait beatus Augustinus: Placuit universitatis Creatori et Redemptori ut, quoniam [Col. 0691B] multitudo angelorum Deum deserendo non tota perierat quae perierat, in perpetua perditione remaneret; quae autem illa deserente cum Deo perstiterat, certissime de sua cognita fidelitate semper gauderet. An non creatura rationalis, quae in omnibus perierat, quoniam peccatis atque suppliciis tota perierat, ex parte debuit reparari, unde angelicae societati suppleretur, quod ruina illa minuerat? Hoc enim promissum est sanctis quod erunt aequales angelis Dei in coelis (Luc. XX).

Notandum praeterea quod homo tam facile ab statu rectitudinis non dejiceretur, nisi in eo quaedam elatio comprimenda praecessisset, ut per humilitatem peccati sciret, quam falso de se praesumpserit, et quod non bene se habeat natura, si a Creatore [Col. 0691C] recesserit. Angelica quippe sive humana natura mox ut a factore suo recessit, male se habuit, quia ad deformitatem pervenit; dignitatem scilicet, in qua condita fuerat, amisit. Uno superbiae lapsu dum Deo per tumorem se conferunt, et angelus cecidit, et homo paradisi delicias amisit [(66) 1Kb] . Sed homo reversus ad poenitentiam Deo se inferiorem esse cognoscit; diabolus vero non solum in hoc contentus, quod se Deo aequalem aestimans cecidit, insuper etiam superiorem se Deo dicit, secundum Apostoli sententiam, qui de illo sub Antichristi persona ait: Adversatur, inquit, et extollitur supra omne quod dicitur Deus, aut quod colitur (II Thess. II).

Plagis itaque a latronibus impositis semivivus ac spoliatus virtutibus homo in via hujus miserabilis [Col. 0691D] vitae relinquitur, nec per quinque millia annos solatio alicujus sublevatur. Gustavit vetitum cibum, et audivit a Deo: In sudore vultus tui comedes panem tuum (Gen. III). Avertit oculos a claritate majestatis Dei, et incidit in tenebras hujus mundi. Contempsit miser paradisi delicias, et ager illius pro frumento germinat tribulos et spinas. Abstulerunt ei latrones stolam immortalitatis et honestatis, et est indutus tunicam pelliceam mortalitatis et infirmitatis. Et quia superbe voluit esse sicut Deus, factus est mortalis et infirmus. Post peccatum cognovit se esse nudum, virtutibus scilicet spoliatum. In paradiso positus contempsit divina praecepta, de [Col. 0692A] paradiso ejectus posteritas ipsius adoravit idola. Contempsit Deum factorem suum, lapsusque est in profundum malorum, in tantum ut etiam daemonibus exhiberet servitium. Congrue siquidem non in via, sed extra viam a latronibus jacet vulneratus, quia a Deo elongatus. Non extra viam jaceret, sed in via utique staret, si peccando a Deo non recessisset. Semivivus relinquitur, quia, gratuitis donis perditis, in naturalibus bonis vulneratur. Semivivus jacuit, quia, cum vetitum pomum manducare praesumpsit, juxta Domini sententiam seipsum morti destinavit, in quo uno peccato sex criminalia peccata commisit, quibus sex aetates posteritatis suae morte involvit.

Primum ejus peccatum superbia fuit, cum Deo [Col. 0692B] aequalis esse voluit, et ideo factus est infirmior in omnibus, qui omnibus sub coelo creaturis fuerat praelatus. Unde ait Scriptura: Immundus est coram Deo omnis qui exaltat cor suum (Prov. XVI). Secundum fuit inobedientia, quia prius fuerat subjectus. De qua Samuel propheta ait: Quasi peccatum ariolandi est repugnare; et quasi scelus idololatriae nolle obedire (I Reg. XV). Tertium avaritia fuit, cum plusquam ei concessum fuerat, concupivit, et ideo omnia concessa juste amisit. Unde Apostolus quosdam discipulos admonens ait inter caetera: Mortificate membra vestra, quae sunt super terram, scilicet concupiscentiam malam et avaritiam, quae est idolorum servitus (Colos. III). Quartum sacrilegium fuit, cum vetitum in sacro loco quasi per furtum [Col. 0692C] subripuit, ideoque a sacrario excludi meruit. De hoc dicitur: Qui profanat sancta, a sanctis exterminabitur. Quintum fuit spiritualis fornicatio: anima enim illus conjuncta Deo fuit, sed cum spreto Deo diabolum admisit, quasi cum extraneo adulterium commisit, et ideo veri sponsi amicitiam amisit. De hac spirituali fornicationne Psalmista Deo loquitur, dicens: Perdidisti omnes qui fornicantur abs te (Psal. LXXII). Sextum homicidium perpetravit, seipsum videlicet morti destinavit secundum Domini sententiam, quae ait: Quocunque die comederitis de ligno scientiae boni et mali, morte moriemini (Gen. II). Et de quo Scriptura ait: Qui occiderit, mortem sibi comparat aeternam.

[Col. 0692D] Unde et interior homo mox est mortuus, et jacuit in sepulcro corporis sepultus. Revera itaque miser ille a latronibus fuit vulneratus, ac spoliatus, et semivivus relictus, cum a nequissimo et mendacissimo spiritu fuit seductus. Accedat itaque Samaritanus, humani videlicet generis custos, sapientissimus infirmorum medicus, consolator moerentium piissimus, lapsorum reparator clementissimus, pereuntium ovium requisitor solertissimus, ad se confugientium defensor fortissimus, Dei scilicet Filius ad redemptionem humani generis a Deo Patre missus, et dicat: Adam, ubi es? (Gen. III.) Statim ut Adam peccavit in paradiso, coepit eum benignissimus [Col. 0693A] conditor et misericordiosissimus reparator requirere, dicens: Adam, ubi es? Ipse requisivit nos, non quia nos eum dileximus, sed quia ipse prior dilexit nos (I Joan. IV), et tradidit semetipsum pro nobis (Ephes. V). Creator omnipotens, benignus et clemens diu clamavit in paradiso: Adam, ubi es? nec tamen secundum desiderium suum ab eo accepit responsum; quia Adam conatus est in Creatorem retorquere culpam, unde et cecidit in hujus mundi miserabile exsilium. Contempsit veracissima verba Conditoris, et credidit mendacissimis verbis crudelissimi hostis. Despexit Creatorem, et incurrit praedonem. Tandem semivivus ac spoliatus de profundis clamat ad Dominum per quinque millia annos Adam, id est humanum genus, ut eripiatur de durissimis antiqui [Col. 0693B] hostis oppressionibus. Per longa igitur tempora ex intimo pectore amarissima cum lacrymis suspiria emittens, coeli ac terrae Conditorem precatur, dicens: [(67) 1Kb] O Rex gentium, et desideratus earum, lapisque angularis, qui facis utraque unum, veni, salva hominem, quem de limo formasti! Et iterum: O clavis David, et sceptrum domus Israel, qui aperis, et nemo claudit; claudis, et nemo aperit; veni, et educ vinctum de domo carceris sedentem in tenebris, et umbra mortis [(68) 1Kb] . Adam etiam vulneratus ac semivivus, id est humanum genus peccatum suum confitens, ut de crudelissimo antiqui hostis dominio eripiatur, per Prophetam suppliciter Deum exorat, dicens: Erravi, sicut ovis quae periit; quaere [Col. 0693C] servum tuum, Domine (Psal. CXVIII). Et iterum: Salva me ex ore leonis, et a cornibus unicornium (Psal. XXI). Et rursum: Periit; fuga a me, et non est qui requirat animam meam (Psal. CXLI). Considero ad sinistram et ecce diabolus ut lupus ululat, ut leo frendet, econtra, ut canis latrat. Clamo ad te, Domine: Tu es spes mea; tu, portio mea in terra viventium (ibid.). Exaudi, Domine, preces meas, et educ me de lacu miseriae, et de luto faecis (Psal. XXXIX). Isaias propheta tempus humanae redemptionis summo desiderio exspectabat; cum lacrymis perfusus Deo dicebat: Utinam dirumperes coelos, et descenderes (Isai. LXIV), scilicet ad liberandas gentes. Et iterum: Obsecro, Domine, mitte quem missurus es (Exod. IV), etc. Pro istius itaque ovis liberatione [Col. 0693D] clamabant ad Dominum Veteris Testamenti sancti patres, patriarchae scilicet et prophetae dicentes: Rorate, coeli, desuper, et nubes pluant justum; aperiatur terra, et germinet Salvatorem (Isai. XLV). Et iterum, o coeli ac terrae Conditor, precamur ut impleas officium summi pastoris, et non pereat de grege tuo centesima ovis. [(69) 1Kb] Persequere leonem, antiquum videlicet hostem, qui rapuit tuam ovem. Leo conteratur, et ovis de faucibus illius eripiatur. Et nunc, Domine Deus noster, Conditor noster, pater noster, [Col. 0694A] diu est quod tua per diversa praecipitia rapitur oviset tu, clementissime Pater, quare illam non redimis? Excita potentiam tuam et veni, ut eam eripias de manu inimici. O Domine, dum ad liberandum eam tam potens es, quare tandiu taces?

Ad haec Dominus per prophetam: Tacui, tacui, sed non semper tacebo, auget enim judicium manus mea (Isai. XLII). Accedat itaque misericorditer Creator ad creaturam, factor ad facturam, Deus ad hominem, Samaritanus ad vulneratum, medicus ad infirmum, gratia ad miserum, et infundat in ejus vulnera oleum et vinum. Samaritanus ergo, id est Dei Filius iter faciat, de coelo videlicet a Deo Patre missus in hunc mundum descendat, et vulnerato appropinquans misericorditer scilicet humanam naturam [Col. 0694B] suscipiens, ei curam salutis adhibeat. Per incarnationem semivivo appropriet, qui in divinitate naturaliter Deo Patri coaeternus manet. Videat spoliatum atque infirmum, et misericordia motus super eum reconciliationis ei tribuat antidotum, Dei Filius clementer de sinu Patris descendat, seque ipsum componat, suae videlicet divinitati humanitatem conjungat, de sua morte illi medicinam exhibeat, ut non solum sit vulneris ostensor, sed etiam sanator. Recte siquidem Samaritanus iste, scilicet Dei Filius, custos interpretatur, qui ad custodiendum simulque ad regendum omnium gregem fidelium a Deo Patre in hunc mundum mittitur. Istum siquidem Samaritanum Propheta suppliciter exorabat, [Col. 0694C] cum timens ne in hos incideret latrones, dicebat: Custodi me a laqueo, quem statuerunt mihi, et ab scandalis operantium iniquitatem (Psal. CXL). Et iterum: Funes extenderunt in laqueum; juxta iter scandalum posuerunt mihi (Psal. CXXXIX). Diabolus quippe et satellites ejus laqueum juxta viam paraverunt, in quem Adam ac posteri ejus miserabiliter inciderunt. Eadem itaque via, scilicet praesentis vitae, Samaritanus noster per compassionem descendens appropriet, ejusque vulnera, oleum infundens et vinum, alliget, sacramenta videlicet nostrae salutis per omnia suscipere non recuset. Quamvis peccatum non fecerit, nec in ore ejus inventus fuerit dolus; tamen ut ab originalibus nos peccatis abluat, ad baptismum humiliter properet: ut nos tentationes diaboli [Col. 0694D] vincere doceat, tentari a diabolo non refugiat; ut Ecclesiam suam jejunare doceat, quadraginta dierum jejunium perficiat; et ut se ostendat veram de Virgine carnem assumpisse, postea esuriat, et ut probet se naturalem de Deo Patre divinitatis habere substantiam, tentatorem suum diabolum potenter sapienterque vincat, ad passionem dignanter accedat, peccata nostra in corpore suo super lignum perferat; et ut nos de antiqui hostis potestate eripiat, die tertia a mortuis resurgat. Ad haec Dei Filius, a Deo Patre, [Col. 0695A] inquit, de coelis venio in hunc mundum missus. Ad quid? Jugum videlicet disrumpere captivitatis humanae, et alligare vulnera praevaricatoris Adae. Ecce ad baptismum pro salute hominum dignanter accedo, qui nullius culpae reatui subjaceo. Libenter etiam a Spiritu sancto ducor in excelsum montem, et tentatus rationabiliter vincam antiquum hostem, qui invidiose de paradiso expulit primum hominem. Ideo ad me patienter tentatorem permitto accedere, quatenus omnes credentes in me doceant ejusdem antiqui hostis tentationes superare. Ad erudiendum etiam sponsam meam, sanctam scilicet Ecclesiam, per memetipsum quadraginta dierum jejunium expleam. Verum quia et cum Patre naturaliter unam habeo divinitatis substantiam, quadraginta diebus maneo [Col. 0695B] sine corporali cibo: et rursus, quia de Virgine matre naturalem carnis substantiam traxi, postea esurio. Ad passionem etiam spontaneus misericorditerque accedo, ut hominem redimam, quem cum Patre et Spiritu sancto creavi ex nihilo. Ecce itaque in cruce inter duos latrones medius pendeo, et miserrimo ac vulnerato Adae condoleus iterum clamo: Adam, ubi es?

Ad haec Dimas latro in dextera Christi pendens, ipsumque Dei Filium esse ac pro salute hominum de sinu Patris descendisse agnoscens, cum lacrymis, quasi in persona Adae respondit, dicens: Domine, in cruce sum, et digna quidem pro meritis recipio; non me excuso; merui quod tolero; patior [Col. 0695C] justo judicio; misericordiam peto: Memento mei, dum veneris in regnum tuum (Luc. XXIII). Ac si latro in persona Adae Jesum Christum Redemptorem nostrum in cruce pendentem precaretur, dicens: O clementissime pastor, qui me cum Patre et Spiritu sancto e limo terrae plasmasti, obsecro ut concedas veniam mihi peccatori, et facias me tecum pertingere ad delicias paradisi, quas dudum per diaboli invidiam perdidi. Scio plane quia pro tuis ovibus animam in cruce venisti ponere; idcirco deprecor ut me ad paradisi amoenitatem facias pertingere. Fateor, contra tuum decretum gustavi vetitum cibum, sed ejectus a paradiso multis malis [(70) 1Kb] expertus sum. Pomum contra tuam voluntatem ori meo porrexi, ideoque in hujus mundi exsilio multa [Col. 0695D] adversa sustinui. Tibi Deo omnium Conditori inobediens fui, et mortiferis diaboli suasionibus obedivi, quapropter per multa tempora durissimum illius jugum pertuli. Te Deum piissimum Patrem meum deserui et crudelissimo tyranno adhaesi. Quia tuum nimis saluberrimum contempsi praeceptum, in sudore vultus mei comedo panem meum. Juste siquidem in operibus manuum mearum terrae maledixisti, et ideo spinas et tribulos germinat mihi. Peccavi graviter, peccavi infeliciter, peccavi miserabiliter. Peccata mea tibi manifesto, scelera mea confiteor, delicta mea pronuntio. Deprecor ergo te, Deus meus, ut non me in finem [Col. 0696A] obliviscaris, non me in perpetuum deseras, non me diutius ad perdendum in potestate daemonum derelinquas. Licet graviter peccaverim in te, tamen tu es pius, tu clemens, tu multae miserationis. Ostende in me clementiam tuam. Pateat mihi venia, pateat et indulgentia. Non me excuso, sicut prius feci in paradiso. Scelera mea non defendo, peccata mea non vindico, delicta mea non abscondo. Displicet mihi malum quod feci. Suscipe, quaeso, vocem confitentis, attende vocem precantis, audi vocem peccatoris clamantis. Non me deseras, Domine, in perpetuum, sed memento mei, dum veneris in regnum tuum (Luc. XXIII). Quia igitur Dimas latro in cruce pendens, quasi in persona Adae, Jesu Christo veram confessionem obtulit, idem benignissimus [Col. 0696B] pastor non illi sententiam ultionis irrogavit, sed misericorditer paradisi patriam quam peccando perdiderat, reddidit, dicens: Hodie mecum eris in paradiso (ibid.). Ac si apertius diceret: Hodie mecum eris in paradiso per humilem confessionem, unde cecidisti per contumacem excusationem. Peccatum quod voluntarie commisisti oblique in me retorquere voluisti, et idcirco diu in paradiso manere non meruisti. Quia potius voci uxoris tuae obedisti, quam voci meae, ideo ejeci te a paradisi amoenitate. Cum magno dedecore a paradisi deliciis fuisti repulsus, et, ut dicis, per longa exsilia afflictus. Non convertisti ad me faciem, sed dorsum, et cecidisti usque ad inferos deorsum. Condolens [Col. 0696C] itaque miseriis tuis descendi liberare te de infernalibus poenis. Compassus tuis calamitatibus nimium descendi ad terras, ut te restituam in gradum pristinum. Dabo etiam tibi stolam primam, scilicet immortalitatis, quam perdidisti per culpam praevaricationis [(70*) 1Kb] . Majorem quippe felicitatem accipies per donum gratiae, quam perdidisti per appetitum inanis gloriae. Pretio mei sanguinis de diaboli te servitute redimo, et libertati restituo. Ad hoc nimirum permitto in cruce suspendi corpus meum, ut faciam pertingere ad societatem supernorum civium.

Ac si Adam in persona totius Ecclesiae Jesu Christo Filio Dei in cruce pendenti responderet, dicens [(71) 1Kb] : O benignissime pastor! o misericordiosissime [Col. 0696D] Redemptor!


Quae te vicit clementia,
Ut ferres nostra crimina,
Crudelem mortem patiens,
Ut nos a morte tolleres?

Quae te superavit pietas, ut de sinu Patris descenderes ad terras ad diluendas nostrorum criminum maculas? Bonitas quippe tua te compulit, ut proprium in cruce sanguinem misericorditer fundens, nos ab aeterna damnatione eriperes. Tua quoque perfecta charitas te in tantum coegit, ut non solum nos de diaboli potestate redimeres, verum etiam tuis humeris imponens ad coelestium ovium [Col. 0697A] gregem reportares. Nihil prorsus unquam boni egimus, ut tantae beatitudinis participes esse mereremur, sed tua maxima benignitas non continuit in ira sua misericordias suas.

Considerate, fratres charissimi, ineffabilem Dei clementiam erga hominis miseriam. Dum enim Deus ad hominem accedit, et homo peccata sua confitetur ei, misericordia accedentis Dei et veritas hominis confitentis obviant sibi. Et quia misericordia invenit veritatem justitiae, non relinquitur locus calumniae; imo dum consentit justitia et ipsa pax osculatur, operante misericordia et permittente justitia, fit reconciliatio inter Deum misericordem et miserum hominem, dum statim Dei Filius clementer dicit ad latronem: Hodie mecum eris in paradiso. [Col. 0697B] Gratias igitur, dulcissimi fratres, agamus Deo Patri, Filioque ejus Domino nostro Jesu Christo, et Spiritui sancto, quia revera, ut ait Apostolus, vetus homo noster simul crucifixus est, ut destruatur corpus peccati, ut ultra non serviamus peccato (Rom. VI). Omnis quippe caro super terram corruperat viam suam (Gen. VI); ideoque Dei Filius dignatus est humiliter crucem ascendere ut in semetipso crucifigeret eam. Ipse quoque incorruptam traxit carnem de Virgine, per quam nos eriperet a carnis corruptione. Totum enim mundum caro corruperat, eumque parvo pretio pro unius videlicet arboris pomo, diabolo vendiderat. Nam et cum esset ancilla, dominam tamen, id est animam sibi servire [Col. 0697C] coegerat. De qua Apostolus ait: Caro concupiscit adversus spiritum; spiritus autem adversus carnem (Galat. V), etc. Haec adeo a primo homine Adam usque ad adventum Domini nostri Jesu Christi omnes corruperat, quod vix aliquis voluntati ejus resistere poterat. Unde in persona veteris hominis Apostolus dicebat: Ego sum carnalis venundatus sub peccato (Rom. VII). Haec nimirum quinque habet ministros, quibus se, et dominam suam, animam scilicet, captivavit, et universum mundum diaboli dominio subjugavit. Quando enim aliquis deserendo justitiam, peccat, vel comedendo delectatur, vel videndo decipitur, vel audiendo attrahitur, vel odorando illicita illicitur, vel manibus mala operatur, his quinque ministris captivus ducitur. [Col. 0697D] Unde dicitur: Qui facit peccatum, servus est peccati (Joan. VIII). His quinque ministris, id est quinque sensibus corporis, caro, sicut jam supradictum est, homines superavit, et homo quamvis in paradiso positus succubuit. Sed prius aggressa est mulierem, velut partem debiliorem. Hoc modo mulier quinque sensibus corporis peccavit. Auribus persuasionem diaboli accepit, et consensit, cum ille talia intimaret, dicens: In quocunque die comederitis ex eo, aperientur oculi vestri; et eritis sicut dii, scientes bonum et malum (Gen. III). Audistis, fratres charissimi, quomodo mulier per auditum succubuit; nunc attendite, qualiter odoratu, et visu decepta fuit. Ait enim Scriptura: Vidit mulier quod bonum esset lignum, et ad vescendum suave, pulchrum [Col. 0698A] oculis, aspectuque delectabile. Cum dicit suave, capta est odoratu; cum dicit pulchrum oculis, illaqueata est visu. Adhuc duo ministri supersunt, qui totum perpetrarunt scelus, tactus videlicet et gustus. Per illos itaque quinque ministros, id est quinque corporis sensus, caro quod illicite coepit, male consummavit. Sic enim Scriptura ait: Tulit mulier de fructu illius, et comedit. Manus tulit, os comedit, tactus ministravit, gustus peccatum consummavit. Prostrata igitur ac vulnerata origine omnium hominum, deinceps ministri illi, scilicet sensus corporis, totum sibi subjugaverunt mundum. Videns igitur omnipotens Deus Pater, quia caro totum mundum expugnabat, quia ancilla dominam suam, id est animam, sibi subjugaverat, [Col. 0698B] misit dilectissimum Filium suum, qui ab hac captivitate universum liberaret mundum.

Hoc itaque Abrahae victoria, de quinque regibus praefiguravit, quos ille pater fidei divino adjutus auxilio superavit, quia fides nostra sic confirmata est in spiritu principali, ut totidem nostri corporis sensus subjiciat verbo Dei. Nam, sicut ille pro proximo in regibus victor exstitit, ita fides pro anima victrix de homine triumphat. Quod vero ille non multitudine militum, nec virtute legionum, sed tantum trecentis decem et octo comitibus adversarios principes debellavit, significabat quod nos passio Christi liberatura erat a dominatu quinque carnalium sensuum, qui nos antea variis captivantes [Col. 0698C] vitiis exsuperaverunt. Igitur qui quinque corporis sensus rationi subjicit, quasi quinque reges vincit. Inimicam ergo nostram carnem sine peccato Dei Filius induit, ut cum ea pugnaret, eamque comprimeret, et ministros ejus, quinque videlicet sensus, debilitaret, ut deinceps possent ei, scilicet carni, resistere, et dominam, id est animam suam, gubernare. Elegit itaque fortissimus praeliator noster competentem poenam, in qua inimicam, nostram scilicet carnem crucifigeret, et sensus nostros puniret atque ad bene operandum corrigeret. Oculi ergo Dei et Virginis Filii in cruce pendentis magnitudinem poenae viderunt, et tenebras mortis senserunt. Aures illius opprobria turpissima a Judaeis prolata audierunt. Os ait: Sitio (Joan. XIX), [Col. 0698D] et fellis atque aceti amaritudinem gustavit pro vetitae arboris cibo. Manus clavis cruci affixae sunt. Tota quippe caro ibi perpessa est, ut tota nobis deinceps subjaceret, et voluntati animae semper obediret. Tunc adimpletum est quod in persona Christi ait David propheta ante multa tempora: Quae non rapui, tunc exsolvebam (Psal. LXVIII). Passus profecto est propter humani generis peccata, cum nullum omnino unquam perpetrasset peccatum. Rapuit angelus a Deo apostatando, cum dixit: Ponam sedem meam ad aquilonem, et ero similis Altissimo (Isai. XIV). Rapuit primus parens, cum diabolo consensit, et calice superbiae mortem sibi, suisque posteris propinavit. Tendebat enim ut esset Deus, et pervenit ad hoc ut esset superbus. Hoc [Col. 0699A] peccatum solvit Dei et Virginis Filius in carne sua, non manu armata, sed ligno transfixa. Peccata utique non sua, sed nostra ipse pertulit in corpore suo super lignum, ut peccatis mortui justitiae vivamus; cujus livore sanati sumus (I Petr. II) [(72) 1Kb] . Illusus itaque diabolus in morte Filii Dei et hominis, sicut avis. Nam ostensa Christus carnis suae mortalitate, quam interimendam ille malignus hostis appetebat, abscondit divinitatem ut laqueum, quo eum velut avem improvidam prudenti irretiret decipula. Nam si innoxius Christus non occideretur, homo per praevaricationem diabolo addictus non absolveretur. Diabolus, dum in Christo carnem humanitatis impetit, quae patebat, quasi hamo divinitatis ejus captus est, qui latebat. Est autem in Christo, [Col. 0699B] ut ait beatus Isidorus, hamus divinitas, esca autem caro, linea genealogia quae ex Evangelio recitatur (Matth. I). Tenens autem hanc lineam Deus Pater est, de quo Apostolus loquitur: Caput Christi, Deus (I Cor. XI). Et Lucas lineam generationis Christi ab imis ad summa contexens, inchoat a Joseph, et consummat in Deum, dum dicit: Qui fuit Heli; et proficiscens linea generationis dicit; Qui fuit Dei (Luc. III). Crucifixus est itaque vetus homo noster simul cum Christo. Caro nostra scilicet est crucifixa, id est in cruce debilitata, ne contra animam dominam suam moveat bella. Debilitavit eam, ne adversus animam superbiat; et roboravit illam, ut peccatis et vitiis resistat. Fregit illius vires, ne secum ducat animam ad interitum, et confirmavit illam, [Col. 0699C] ut instanter desudet ad bene operandum. Primus homo, ut saepe dictum est, per inobedientiae culpam omni suae posteritati mortem propinavit; Dei autem et Virginis Filius per Patris gratiam vitam illi restituit. Primus homo a Deo discedens, cum omni sua prole in latrones incidit; Dei Filius de sinu Patris veniens, misericorditer illum ab eis eripuit. Humanum genus per primi hominis culpam ab Jerusalem descendens, a coelesti videlicet claritate discedens, mortalia a latronibus in hujus mundi via pertulit vulnera; sed Dei Virginisque Filius in cruce pendens aeternae salutis factus est illi medicina. Nullus quippe patriarcha, nullusque propheta, quamvis juste et pie vixerit, quamvis [Col. 0699D] Deum in toto corde dilexerit, quamvis multa, revelante Spiritu sancto, de Dei operibus futura praescierit, humanum tamen genus a perpetuae damnationis morte eripere potuit. Nec etiam ipsa lex, quae Judaicum populum terrore temporalis poenae, ne mala ageret coercebat, oculum videlicet pro oculo, dentem pro dente, damnum pro damno restituere praecipiebat (Exod. XXI), illum liberare poterat. Nullatenus itaque ab aeterno interitu eriperetur, nisi Jesus Christus, qui vere est salus omnium gentium, a Deo Patre ad redemptionem mundi mitteretur. De quo Propheta illum praesciens venturum sic loquitur: Salus nostra cito veniet, et comminuet jugum captivitatis nostrae.

[Col. 0700A] [(73) 1Kb] Hunc siquidem verum humani generis medicum Eliseus propheta, qui salus Domini interpretatur, in operibus suis praefiguravit, cum ad suscitandum puerum per ministrum baculum suum misit, quo quia non surrexit, postea per semetipsum ad eum accessit. Lex est itaque Elisei baculus per ministrum ad suscitandum mortuum missus, per quem tamen non surrexit mortuus. Venit ergo sequens ministrum suum ipse per se Eliseus, et cum perfectae aetatis vel staturae esset et adultus, contraxit magnitudinem suam, et coaptavit se mortuo; posuit videlicet os suum super os ejus, et oculos suos super oculos ejus, et manus suas super manus ejus, et pedes suos super pedes ejus, et calefacta est caro pueri (IV Reg. IV). Oscitavit puer septies, aperuitque [Col. 0700B] oculos, et sic surrexit, qui fuerat mortuus. Omnia haec, ut ait Apostolus, in figura contingebant illis (I Cor. X). Eliseus itaque noster, id est Dei Filius, per servum suum, scilicet Moysen, misit baculum, id est legem, ad suscitandum mortuum in peccatis, id est genus humanum. Sed quia baculus legis non potuit vivificare humanum genus venit, per se ipse Eliseus, id est Dei Filius, et contraxit suam magnitudinem ad mortui parvitatem, quia per omnia Deo Patri obediendo, scilicet humanam naturam accipiendo, et habitu inventus ut homo (Philipp. II), coaptavit se mortuo. Posuit, inquit, os suum super os ejus. Illi videlicet evangelicae institutionis inspiravit sacramenta; et oculos suos super oculos ejus, per affectum [Col. 0700C] scilicet compassionis providendo ei bona in omnibus; et manus suas super manus ejus, eum videlicet manu misericordiae paulatim sublevavit ab operibus mortuis, ad cognitionem sui Conditoris; et pedes suos super pedes ejus, illum videlicet in suae fidei fundamento solidavit; et incubuit super eum, scilicet in passione, ipsum videlicet in peccatis mortuum a daemoniaca dominatione patiendo redemit; et calefacta est caro pueri, divini amoris igne; oscitavit puer septies, devote videlicet per sancti Spiritus dona ad bene operandum anhelavit; aperuitque oculos, scilicet cordis ad cognoscendam veritatem, quae Deus est, atque ad recolenda beneficia, quae illi gratuita sua bonitate Deus contulit, et ita se coaptavit mortuo, surrexitque mortuus, a perpetua [Col. 0700D] scilicet morte humanum genus. Hujusmodi itaque Dei Filius humanum genus ab aeterna morte eripuit, et ad spem veniae erexit, atque ad aeterna promerenda gaudia sollicitavit.

Ipse igitur Redemptor noster, ut clemens sapiensque medicus, misericorditer alligavit vulnera humani generis, quae illi fuerant inflicta a latronibus. Verba quippe illius praedicationis, et sanguis passionis peccatorum vulneribus remedia sunt salutis. Nam ipse pro salute hominum de sinu Patris veniens vulnera humani generis alligavit, peccantes videlicet redarguendo cohibuit, superbos humiliavit, elatos repressit, otiosa verba prohibuit, vanas et inutiles a corde cogitationes expelli jussit. Vulnera [Col. 0701A] utique peccatorum astringit, cum peccantibus terrorem poenae incutit, poenitentibus vero spem veniae promittit. Vulnera alligat, quando iniqua agentibus tormenta inferni minatur, et a malo recedentes, ut bona faciant hortatur. Nonne cum in Evangelio terribiliter proclamabat: Qui bona egerunt, ibunt in vitam aeternam, qui vero mala in ignem aeternum (Matth. XXV; Joan. V), peccatorum vulnera cohibebat? Dei Filius, ut clemens ac pius medicus, oleum infundit et vinum humani generis vulneribus. Cum enim promittit dulcia, infundit oleum; cum vero praecipit aspera, infundit et vinum; cum praedicat suavia, audientium animos demulcet; cum autem denuntiat gravia, deterret. Alligat itaque peccatorum vulnera, dum praecipit: Poenitentiam agite [Col. 0701B] (Matth. III). Infundit oleum, dum addit: Appropinquavit regnum coelorum (ibid.). Et iterum: Gaudete, et exsultate, quia nomina vestra scripta sunt in coelis (Luc. X). Infundit et vinum, dum dicit: Omnis arbor, quae non facit fructum bonum, excidetur, et in ignem mittetur (Matth. III). Et iterum: Si manus tua, vel pes tuus scandalizat te, erue eum et projice abs te. Melius tibi est ad vitam, hoc est in regnum coelorum, debilem, vel claudum introire, quam duas manus vel duos pedes habentem mitti in ignem aeternum (Matth. XVIII); ubi vermis impiorum non morietur, et ignis non exstinguetur (Marc. IX).

Nec hoc solummodo Dei Virginisque Filio suffecit, quod saucii vulnera alligavit; sed etiam illum [Col. 0701C] misericorditer in jumentum suum imponens, in stabulum duxit, et ut pius ac sapiens medicus curam illius habuit. In jumentum suum illum imposuit, quia humanam naturam clementer suscipiens, peccata nostra in corpore suo super lignum pertulit (I Petr. II). Caro itaque nostra, quam de incorrupta Virgine suscepit jumentum illius exstitit, in qua ad nos venire, et antiquum hostem debellare, nosque ab ejus tyrannide eripere dignatus fuit. Jumento suo nos misericorditer imposuit, et in stabulum duxit; quia per suae Incarnationis, passionis et resurrectionis fidem nos in sanctam Ecclesiam introduxit, et ad imitationem sui vivere praecepit, dicens: Estote perfecti, sicut et Pater vester coelestis perfectus est (Matth. V). Et beatus Petrus apostolus: Christus [Col. 0701D] passus est pro nobis, vobis relinquens exemplum, ut sequamini vestigia ejus, qui peccatum non fecit, nec inventus est dolus in ore ejus (I Petr. II). Etiam beatus Paulus ad imitationem Dei nos vivere hortatur, dicens: Estote imitatores Dei, sicut filii charissimi, et ambulate in dilectione, sicut et Christus dilexit nos, et tradidit semetipsum pro nobis oblationem, et hostiam Deo in odorem suavitatis (Eph. V). In jumento itaque suo nos imposuit, peccata scilicet nostra in corpore suo portavit, dum seipsum Deo Patri sacrificium in ara crucis, sine macula obtulit; in stabulum, hoc est in Ecclesiam catholicam, per fidem suae Incarnationis introduxit, secundum evangelicae institutionis regulam vivere jussit; vulnera, id est peccata daemonibus suadentibus nobis inflicta, [Col. 0702A] alligavit, redarguendo videlicet cohibuit: oleum praeterea et vinum infudit, aeternae scilicet beatitudinis praemia a malo recedentibus promisit, peccantibus vero terrorem gehennae incussit.

Ad hoc etiam se permisit a Spiritu sancto in desertum montem duci, ut tentatus tentatorem diabolum vinceret, et hominem, quem idem malignus hostis tentando de paradiso ejecerat, ad paradisi amoenitatem reduceret. Primum hominem diabolus tentando vicit, Dei autem et Virginis Filium tentare praesumens victus succubuit. Ille utique qui de primi hominis dejectione gloriabatur, a secundo homine victus confunditur. Ille cujus invidia primus homo a paradisi gaudiis expellitur a Dei Virginisque Filio superatus, in profundum inferni retruditur. Ipse [Col. 0702B] totius malignitatis actor, quibus modis se primum hominem captivasse laetabatur, eisdem a secundo homine Christo victus, in stagnum ignis aeterni captivus tenetur. Superbe erga primum hominem egit, sed rationabiliter illum Deus homo prostravit. Mira igitur omnipotentis Dei ac pia dispensatione actum est, ut a cordibus nostris per mysterium Incarnationis, passionis et resurrectionis Dei et hominis Jesu Christi, idem malignus hostis ipso aditu captus exeat, quo nos aditu intromissus captos tenebat.

Sciendum praeterea est quia poterat quidem illum Dei Filius solo verbo in abyssum praecipitare, sicut eum prius de coelo fecit cadere; sed potius illum sola Scripturarum auctoritate voluit vincere, et rationabiliter [Col. 0702C] increpare, dicens: Vade retro, Satanas; non tentabis Dominum Deum tuum (Matth. IV). Ille autem venenatissimus serpens, et insatiabilis homicida ab initio in veritate non stetit, sed statim ut creatus est contra Deum superbivit, eique parificari voluit, moxque propulsus de coelo cecidit. Cum videret se omnes angelorum ordines gloria et decore praecellere, spretis omnibus, voluit Deo aequalis, imo major existere. Meliorem statum quam ei Deus dederat, voluit Deo invito arripere, et aliis angelorum agminibus per tyrannidem imperare. De palatio est ergo propulsus et in carcerem detrusus, et sicut prius pulcherrimus, ita post factus est nigerrimus. Et qui prius splendidissimus, postea tenebrosissimus; [Col. 0702D] qui prius honore laudabilis, post omni horrore exsecrabilis. Projectus est itaque de coelo plenus superbia, invidia, ira et odio, de quo ait in Apocalypsi vox lapsa de coelo: Vae vobis, terrae et mari, quia descendit ad vos diabolus habens iram magnam, sciens quia modicum tempus habet (Apoc. XII). Ac si apertius diceretur: Vae, id est miseria, dolor, captivitas et damnatio est, vobis terrae, scilicet terrena sectantibus, et mari, fluctuantibus videlicet in hoc mare magno et spatioso, in quo sunt reptilia, quorum non est numerus (Psal. CIII): ideo scilicet quia descendit ad vos, id est ad detrimentum vestrum, diabolus habens iram magnam de perdita coelesti felicitate vel dignitate, sciens quod modicum tempus habet, id est quod parum [Col. 0703A] hanc potentiam tentandi exercere sibi licebit, sed post modicum in inferno detrudetur. Ille itaque malignus hostis non solum in coelo, spretis omnibus angelorum potestatibus, Deo conditori omnium se parificari voluit; sed etiam Dei et hominis Filium in deserto tentare praesumpsit. Quia similis in coelo fieri Altissimo voluit, ideo in terram projectus fuit; et rursus ex quo Dei Filium in deserto tentavit, in profundum inferni cecidit [(74) 1Kb] . Quidam putant illum ex quo tentavit Christum, in inferno teneri religatum: quem dicunt etiam primum hominem tentasse, et vicisse, et per quinque millia annos, id est usque ad adventum Christi mundi hujus principatum tenuisse. Unde legitur in Evangelio Dominum dixisse: Nunc princeps hujus mundi ejicietur foras [Col. 0703B] (Joan. XII).

Sequitur: Tunc reliquit eum diabolus: et ecce angeli accesserunt, et ministrabant ei (Matth. IV). Procul dubio diabolus Deum reliquit, quia in coelo creatus maluit per superbiam ab eo recedere, quam per dilectionem illi adhaerere. Contempsit clarissimam vultus Dei perenniter videre lucem, et cecidit in hujus mundi caliginem. Cum sanctis in coelo angelis beatam ducere vitam noluit, ideoque permanere in eo diutius non meruit. Noluit feliciter sui Creatoris faciem contemplari, et patitur miserabiliter tenebras hujus mundi. In coelo creatus, continuo tumuit, et a veritatis luce se avertit. Lucem odio habuit, et tenebras incurrit. In coelo igitur noluit Deo [Col. 0703C] esse subjectus, in deserto Dei et hominis Filium tentare praesumens, recessit ab eo victus atque confusus. Reliquit ergo Creatorem suum diabolus, et ab eo, suis exigentibus culpis, est derelictus, atque in perpetuum aeterno incendio traditus. A Deo itaque est separatus, et in seipsum divisus, ideoque non erit stabilis principatus ipsius. Ipse quippe, ut ait Dominus ad beatum Job, est rex super omnes filios superbiae (Job XLI), cum quibus praecipitandus est in stagnum ignis et sulphuris gehennae (Apoc. XX), quod etiam ait Joannes evangelista in Apocalypsi sua. Cum sublatus fuerit, scilicet in die judicii, timebunt angeli, et territi purgabuntur.

[(75) 1Kb] Necesse itaque erat ut malignus spiritus ab illius jam discederet tentatione, in quo nec vestigium [Col. 0703D] quidem suae voluntatis pravae potuit invenire. Mirabatur etiam ipse totius malignitatis actor post tot saecula, circa mundi videlicet finem, se invenisse hominem fragilitatis humanae concupiscentias non habentem. Videbat hominem in carne natum, nullum omnino carnalis corruptionis habentem vitium. De Virgine quippe naturalem carnis substantiam traxerat, sed carnis vitia penitus ignorabat. Femineus partus diabolum ad tentandum Christum provocabat, sed integritas matris illum terrebat [(76) 1Kb] . Humani corporis forma callidissimo hosti suasit [Col. 0704A] exire ad praelium, quem verus Dei et Virginis Filius rationabiliter victum coegit abire retrorsum. Quapropter dubius tentator mollia ac deceptoria tentamenta rimatur; quia, etsi carnalis hominis in Christo speciem contemplaretur, praesentia tamen divinitatis illius concitatus eum plus esse quam hominem suspicabatur. Virgo quidem Maria illum pepererat, sed non eum de virili semine conceperat. Cum ergo antiquus hostis videret Christum tanto miraculo tamque insolito usu progenitum, ut reor, apud se tacite cogitabat, atque admirans dicebat: Quis est iste qui, ignorante me, ingressus est in hunc mundum praeter naturalem nascendi usum? Matrem quidem illius video, sed in terra patrem ejus ignoro. Femina illum peperit, sed de mortali [Col. 0704B] homine non concepit. Miror itaque qualiter gignere eum potuit femina sine maritali copula. Hominem conspicio verum, praeter usitatam nascendi legem natum. Et cum nihil ei desit de humana natura, nulla tamen est illi carnalis concupiscentia. A saeculis nunquam fuit auditum, ut homo nasceretur de femina, et nullum haberet vitium. Ab initio mundi nunquam aliquis natus de muliere sine peccato vixit, nec animam suam de manu mea liberare potuit. Quis ergo iste est, qui de femina natus, et inter peccatores conversatus, ab omni labe peccati invenitur purgatus? De mortali matre generatur, et nullius contagione peccati polluitur.

Recessit itaque ipse malignus hostis victus, confusus, [Col. 0704C] atque dubius, nec ad plenum valens cognoscere utrum Deus et homo esset quem tentaverat, an homo purus. Postea vero plenius eum cognovit quando tum mortuos suscitantem, caecos illuminantem, leprosos mundantem, pauperes evangelizantem (Matth. XI), et caetera Deo digna opera facientem vidit. Unde beatus Isidorus noster patronus ait [(77) 1Kb] : Quamvis ordinem nostrae liberationis diabolus nescierit, scivit tamen quod pro salute hominum Christus in hunc mundum advenerit: sed quod sua nos morte redimeret, ignoravit, unde et eum occidit. Nam si ille Christum per mortem redimere humanum genus sciret, non eum utique peremisset. Quod noverint diaboli pro salute humani generis Christum venisse, Evangelii testimonio docetur: [Col. 0704D] quem ut viderunt in sublimitate virtutum fulgentem, cognoscendo pertimuerunt, dicentes: »Quid nobis et tibi, Fili Dei? venisti ante tempus perdere nos?« (Luc. IV.)

[(78) 1Kb] Recedente ergo illo totius artifice doli, angeli accesserunt, et ministrabant ei. Gloriosa igitur, fratres charissimi, Redemptoris nostri victoria quantum a nobis sit glorificanda, angelorum edocent obsequia. Nobilis aeterni Regis triumphus quanta reverentia sit celebrandus, supernorum civium probat famulatus. Mirabatur diabolus se invenisse [Col. 0705A] hominem nullam peccati habentem contagionem; gloriabantur et angeli a Dei hominisque Filio victum esse callidissimum tentatorem. Nolebat diabolus se in sua propositione esse victum; congratulabantur angeli nobilem Redemptoris nostri triumphum. Cum summa victus confusione Satanas resilivit retro; et ecce angeli cum summa reverentia accesserunt, et ministrabant eidem Dei ac Virginis Filio [(79) 1Kb] . Ex qua re quid aliud quam unius personae utraque natura ostenditur? Quia verus homo est, diabolus eum tentat [(80) 1Kb] ; et quia verus Deus est, angeli ei ministrant. Quasi homo a diabolo tentatur; et sicut Deus, ministerium illi ab angelis exhibetur. Verus utique homo est, quem diabolus tentare praesumit, et idem ipse verus Deus [Col. 0705B] est, a quo diabolus victus abscedit. Recedente diabolo, reverenter illi sancti angeli serviunt, quia nimirum ipse est per quem cuncta elementa subsistunt. Nec mirum si sancti angeli ministrant illi gratulanter, cum ipsum Deus Pater ante omnia saecula ex seipso genuerit ineffabiliter [(81) 1Kb] . Cognoscamus igitur in eo naturam nostram; quia nisi hunc diabolus hominem cerneret, non tentaret. Veneremur in illo divinitatem suam; quia nisi super omnia Deus existeret, nullo modo ei angeli ministrarent. Secundum assumptae humanitatis nostrae fragilitatem esurivit; secundum omnipotentiam vero suae divinitatis tentationes diabolicas vicit [(82) 1Kb] . Sed fortissimus propugnator, qui pro vita ac libertate [Col. 0705C] nostra adversus tyrannum novum bellum gerebat, nec molli adulatione frangitur, nec durissimis injuriis commovetur, sed ita ad omnia inimici tentamenta respondit, ne in uno, eodemque Deo et homine malignus hostis mysterii coelestis deprehendere sacramentum possit.

Nos itaque, fratres charissimi, certaminis Dominici victoriaeque exemplum sequentes, et diaboli insidias praecaventes, necesse est ut spiritualia arma accipiamus, et contra eumdem humani generis adversarium nos ad praelium viriliter praeparemus [(83) 1Kb] . Hoc nimirum certamen, quod Dominus noster Jesus Christus, cum callidissimo tentatore egit, nostrae saluti profecit; quia quos olim apud paradisum persuasione serpentis paterna praevaricatio [Col. 0705D] in mortem dejecit, Dominicus nunc triumphus ad vitam erexit. Nobis utique vicit, qui dignanter pro nobis esurivit. In hoc sane quod ipse vicit, nos diabolicas tentationes vincere docuit. Itaque si electi tentantur, propter hoc non frangantur; quia ad ipsorum utilitatem adversa proficiunt, quae patiuntur, dum tamen non vincuntur [(84) 1Kb] . Solus quippe Deus est metuendus; quia et si antiquus hostis Dei servos tentare appetit, non tamen eos plus tentare potest quam divina ei voluntas [Col. 0706A] permittit. Diabolus dum tentat, quamvis nolens, utilitati tamen sanctorum servit, quando eos tentationibus suis non decipit, sed potius erudit. Nam tentationes, quas ille malignus hostis ad humanum commovet interitum, interdum Dei filius salubri utilitate ad virtutum convertit exercitium. Et licet diabolus tentationes justis semper inferre hominibus cupiat, tamen si a Deo potestatem non accipit, nullatenus adipisci potest, quod appetit. Multis vitiorum praestigiis diabolus mentes reproborum pertentando deludit. Nunc enim promissis decipit, nunc rebus transitoriis quasi necessariis, illicit. Unde Hispaniarum doctor Isidorus in secundo [(85) 1Kb] Sententiarum libro ait: Argumenta machinationum, malarumque cogitationum semina, quae cordibus hominum [Col. 0706B] diabolus infundit, ita saepe undique captam implicant mentem, ut ex quacunque parte evadere quisque tentaverit, sine periculo exire non possit; veluti si jures quid facere, quod si feceris, pecces; si non feceris, reus et perjurus [(86) 1Kb] sis. Undique ergo diabolus dolos praeparat, quousque viam inveniat per quam nos incautos decipiat.

Necesse est itaque nos, dulcissimi fratres, secundum beati Pauli apostoli consilium, armaturam Dei accipere, qua diabolo possimus resistere, et in omnibus perfecti stare (Ephes. VI). Videns Apostolus magnum adversus nos certamen insurgere, quia juxta iter scandalum posuerunt nobis (Psal. CXXXIX), atque hostes invisibiles in circuitu ingruere, monet nos contra eos armaturam Dei accipere. [Col. 0706C] Multi enim hostes nostri sunt, et innumeris telis nos vulnerare cupiunt. Sunt multi et callidissimi, qui si nos sine armis invenerint, tela corripient, et in nos vehementius jacient. Hostes isti tales sunt, cum quibus nec pacem utile est facere, nec foedus debemus inire. Hujusmodi quippe Dominus praecepit Israelitico populo: Cave nequando ineas foedus cum eis (Exod. XXIII). Cum invisibilibus inimicis foedus inire, est suggestiones eorum pravas male vivendo implere, et in eis delectabiliter ac perseveranter vivere. Et quod flendum nobis est et dolendum: alii hostes morte cadunt, isti autem invisibiles semper vivunt; vivunt, inquam, non in anima, sed in malitia; non in Deo, sed in [Col. 0706D] fraude et dolo; non feliciter, sed infeliciter. De quibus ait David: Inimici autem mei vivunt, et confirmati sunt super me: et multiplicati sunt qui oderunt me inique (Psal. XXXVII). Moriuntur autem visibiles inimici et cum multas nobis tribulationes intulerint, morte ultima compescuntur; et qui tribulati fuerant, conquiescunt et finiuntur. Non sic autem inimici nostri invisibiles moriuntur aut malitiam suam finiunt; sed semper vivunt, semper impugnant, semper nos impetunt. Saepe, inquit [Col. 0707A] David, expugnaverunt me a juventute mea (Psal. CXXVIII). Audiamus itaque in commune apostolum Paulum sua nos praedicatione incitantem ad spirituale praelium: Induite vos armaturam Dei, ut possitis stare adversus insidias diaboli (Ephes. VI). Quicunque ergo cum diabolo vult pugnare, ejusque tentationes exemplo Domini superare, sollicite studeat hujus mundi oblectamenta contemnere, et devotionem ardenter in oratione erigere. Armis spiritualibus sit accinctus et a terrenis cupiditatibus, et negotiis expeditus. Cum enim viriliter illius callidissimis tentationibus divino adjuti auxilio, facile illum vincimus. Cum autem in Dei servitio molles et dissoluti sumus, iterum nos insequitur ipse hostis qui jam fuerat victus.

[Col. 0707B] Hoc nimirum spirituale praelium Moyses praefigurabat, cum ipse et Josue minister ejus adversum Amalecitas pugnabat. Moyses pugnabat orationibus stans in vertice montis; Josue vero et filii Israel in planitie dimicabant armis bellicis. Moyses elevatis manibus exorabat Deum, ut victoriam concederet populo suo; Josue accinctus armis pugnabat cum Amalec, vallatus filiorum Israel auxilio. Elevatis manibus Moyses orabat, et hoc in monte Josue pugnabat adversus hostes in prima praelii fronte. Aaron et Ur ex utraque parte Moysi sustentabant manus; Josue vero cum suis comitibus repercutiebat adversarios totis viribus [(87) 1Kb] . Tenens [(88) 1Kb] virgam Moyses, brachiaque sua in modum crucis ad coelum levans, sicque hostes vincuntur; diabolus [Col. 0707C] vero coelestis patriae viam fidelibus intercludere molitus, signo Dominicae crucis superatur. Dum levaret manus Moyses, Israel vincebat, dumque eas inclinaret, Amalec superabat (Exod. XVII). Elevantibus enim nobis actus nostros ad coelum rectores tenebrarum sub pedibus nostris, sicut Dominus promisit, subjiciuntur: at contra remissis manibus orantes, hoc est, conversationem terrenam sectantes, hostis, qui jam fuerat victus, insequitur. Sed Moyses super lapidem sedet, de quo in Zacharia legitur, quia septem oculos habebat (Zach. III); quem etiam Samuel lapidem adjutorii appellat (I Reg. VII); et utramque manum ejus Aaron et Ur, quasi duo populi, aut duo testamenta, sustentant, [Col. 0707D] ne maligni hostes adversus Dei populum praevaleant. Itaque, ut jam supra dictum est, qui antiquum hostem vincere desiderat, spiritualia videlicet arma non deponat, donec ad victoriam perveniat. Velociter ergo arma Dominica accipiamus, et cum Dei auxilio in hostem consurgamus. Prompta congressio facile victoriam dabit, et illis dominicis armis, quibus a Domino est victus, cum videri non possit, pavidus ille viriliter resistentibus cedit. Unde beatus Jacobus ait: Resistite diabolo, et fugiet a vobis (Jac. IV.) Ac si diceret: Subditi estote Deo, scilicet voluntatem ejus implete; resistite diabolo mala suggerenti, et ita fugiet ipse a vobis. [Col. 0708A] Permissus est in Job saevire; sed ideo ut justus probaretur et impius puniretur. Cupit coelestem nobis patriam auferre, vult animas nostras jugulare et secum ad damnationem trahere.

Pugnate ergo, fratres charissimi, pro patria, scilicet pro terra viventium; pugnate pro animabus vestris, ne secum eas ad aeternum ducat interitum. Induite armaturam Dei, ut possitis pugnare adversus insidias diaboli. Ut autem quae sit armatura Dei possitis scire, terreni militis armaturam considerate. Ista sunt arma terreni militis ad praelium euntis. Terrenus miles iturus ad bellum eget equo quo vehatur in praelium. Equus autem promptus et fortis esse debet, qui velociter currat et armatum militem facili discursu in pugnam ferat atque conferat. [Col. 0708B] Eget etiam miles saecularis chamo, sella, calcaribus et staphis [(89) 1Kb] . Eget insuper lorica, scuto et galea, gladio et vagina. Lancea quoque, qua confodiat hostes sibi resistentes. His armis saecularis miles armatur, quibus confisus ad praelium animatur. Simili quoque miles Christi indiget armatura, ut possit pugnare contra antiqui hostis tentamenta, et contra propriae carnis vitia. Oportet illum in primis habere equum, quo facili discursu feratur in praelium. Quis enim est hic noster equus, nisi nostrum corpus, cui tanquam quidem ascensor et rector praesidet spiritus, illius temperans atque modificans impetus? Et equus quidem, utpote irrationale animal et petulentum, si sessore et rectore careat, suo impetu facile ibit ad periculum. Sit et [Col. 0708C] corpus nostrum, veluti equus quidam petulans atque lasciviens, nisi moderetur a praesidente spiritu, facile ad perniciem ibit, ac peribit suo impetu. Nos autem non impetum carnis sequi debemus, sed impetum spiritus. De quo scriptum est: Ubi erat impetus spiritus, illuc animalia gradiebantur (Ezech. I).

Gregorius [(90) 1Kb] : In electis et reprobis diversi sunt impetus. Impetus videlicet spiritus in electis, impetus carnis in reprobis. Impetus quippe carnis ad odium, ad elationem, ad immunditiam, ad rapinam, ad exteriorem gloriam, ad crudelitatem, ad perfidiam, ad desperationem, ad iram, ad jurgia, atque ad voluptates animum impellit. Impetus vero spiritus ad charitatem, ad humilitatem, ad continentiam. [Col. 0708D] ad largitatem misericordiae, ad interiorem profectum, ad pietatis opera, ad aeternorum fidem, ad spem sequentis gaudii, ad patientiam et pacem, ad considerationem vitae immortalis, et ad lacrymas mentem pertrahit. Unde necesse est ut magna semper cura considerare debeamus cuncta quae agimus, vel quo nos ducat impetus. Utrum nostra cogitatio per impetum carnis, an per impetum spiritus impellatur? Etenim terrena amare, temporalia aeternis praeponere, exteriora bona non ad usum necessarium habere, sed ad voluptatem concupiscere, ultionem de inimico quaerere, de inimici casu gaudere; impetus carnis est. At contra, coelestia amare, transitoria contemnere, [Col. 0709A] terrena non ad delectationem carnis, sed ad usum necessitatis quaerere, de inimici morte tribulari et flere, impetus spiritus est. Quicunque ergo in istis virtutibus se semper exercent, recte agunt, quod de sanctis animalibus dicitur: »Ubi erat, inquit, impetus spiritus, illuc gradiebantur.« Sed sciendum nobis est quod plerumque impetus carnis se sub velamine spiritualis impetus palliat, et quod carnaliter faciat, mentitur sibi ipsa cogitatio, quia hoc spiritualiter facit. Nam saepe quis iracundiae stimulis victus, contra delinquentem zelo ulciscendae justitiae, plusquam necesse est inflammatur, justitiae timitem in ultionem transiens, agit crudeliter, quod se agere juste suspicatur. Impetus ergo carnis huic sub specie spiritus velatus est, quando et hoc quod juste agi creditur, [Col. 0709B] sub discretionis moderamine non tenetur. Et saepe alius nimiae mansuetudini studens, subjectorum vitia aspicit, atque haec per favorem zeli corrigere recusat, quae in eis crudeliter non corrigendo multiplicat. Fitque ut ejus lenitas et sibi sit et subjectis inimica, qui torpore mentis suae, quia patientiam deputat, per carnis impetum ab impetu spiritus elongatur. Prima ergo nos cogitatio in requisitionem nostri cordis debet excutere, ne ad quaedam quae agimus, per apertum impetum ducamur; ne pravis delectationibus animus seductus mala esse cognoscat, et tamen faciat. Secundo vero nos cura debet vigilantes reddere, ne se impetus carnis, quasi sub impetu spiritus, latenter subjiciat, et culpas, quas agimus, nobis [Col. 0709C] virtutes fingat. Sciendum vero est quia graviores culpae sunt, quae superducta specie virtutes imitantur, quia illae in aperto cognitae animum in confusionem dejiciunt, atque ad poenitentiam trahunt, istae vero non solum in poenitentiam non humiliant, sed etiam mentem operantis elevant, dum virtutes putantur.

Nos ergo, fratres charissimi, ut supra dictum est, non impetum carnis sequi debemus, sed impetum spiritus. Habet caro impetum suum, habet et spiritus. Impellit ad vitia carnis impetus, sollicitat ad virtutes impetus spiritus. Impetus carnis provocat mentem ad malum, impetus vero spiritus ad bene operandum. Impetus ergo spiritus est sequendus, carnis autem inhibendus. Reptat enim carnis [Col. 0709D] spiritus in praerupta libidinum, impetus vero spiritus agili conatu conscendit coelum. Tu itaque, serve Dei, esto bonus sessor equi tui, id est corporis tui, ut non in foveam vitiorum te praecipitet, sed ad celsitudinem virtutum elevet. Tui corporis impetum cohibe, sciens quod Dominus malum equum et ascensorem ejus projecit in mare (Exod. XV). Refrena tuum carnalem equum, ne ascensorem suum, id est animam, ducat secum ad interitum. Nosti etiam in psalmo sic esse scriptum: Non salvatur rex per multam virtutem, et gigas non salvabitur in multitudine virtutis suae (Psal. XXXII). Regem [Col. 0710A] dicimus illum, qui bene novit regere corpus suum. Non salvatur rex, inquit, per multam virtutem; ille videlicet, qui carnem suam regit non salvatur, si de se praesumit. Et gigas non salvabitur in multitudine virtutis suae. Scilicet qui carnalibus concupiscentiis resistit, vel diabolum et angelos ejus impugnat, non salvatur, si de sua virtute praesumit, quia fallax est equus, id est homo, ad salutem, nisi Deum habeat suum sessorem; quia neque volentis neque currentis, sed Dei est miserentis (Rom. IX). Fallax equus, id est humanum corpus, quod est sine intellectu, ut equus, et quod sine sessore, hoc est sine animi regimine per abrupta fertur; fallax est ad salutem, quia impedimento est animae. Huic simile est quod beatus Job de Deo dicit: Balteum [Col. 0710B] regum dissolvit, et renes eorum fune praecingit (Job XII). Hoc dictum est de illis qui illicitos motus bene regunt, et postea de se praesumunt. Balteum videlicet regum dissolvit; praesumentes scilicet de se in his quae agunt, cadere in peccatum permittit, ut Petrum, qui Dei Filium negavit (Matth. XXVI), ut Thomam qui dixit: Moriamur omnes cum eo (Joan. XI), et tamen cum eumdem Dei et Virginis Filium comprehendere vidit, statim fugit, ut Joannem, qui Paulo antea supra pectus ejusdem Domini et magistri sui in coena recubuerat (Joan. XXI), relicta sindone nudus aufugit (Marc. XIV). [(91) 1Kb] Tamen hoc omnipotens Deus ad eorum utilitatem facit, dum illorum renes castitate et constantia praecingit. [Col. 0710C] Salvatur ergo rex non per multam virtutem, salvatur et gigas non in multitudine virtutis suae (Psal. XXXII), sed auxilio supernae gratiae. Fallax est itaque equus ad salutem, id est corporis impetus, nisi temperetur per praesidentis spiritus virtutem. Habemus ergo equum corpus, spiritum ascensorem, frenum vero rationem, cujus moderatione velut habenis quibusdam brutos atque irrationabiles corporis motus frenare et cohibere debet sessor spiritus, ne in praeceps equus feratur, et ferat spiritum. Ad hoc Psalmista nos admonet, ut rationabiliter vivamus, dicens: Nolite fieri sicut equus et mulus, quibus non est intellectus (Psal. XXXI). Ac si aperte dicat: Vos inter caetera animalia a Deo in tanta conditi dignitate, et per Dei misericordiam [Col. 0710D] in tanto positi honore, intelligenter et rationabiliter vivite. Ac si diceret: Vos qui ad imaginem Dei creati estis, nolite vestra culpa fieri sicut equus et mulus; nolite pati alium sessorem; nolite portare alterius domini onus. Equus quippe quia discretione caret, tam suum portat sessorem, quam alium; et mulus tam alterius indifferenter onus sustinet quam sui domini, qui illum possidet.

Aliter: Nolite esse sine pastore, nec lascivientes per abrupta ruatis, et per devia incedatis, sicut equus et mulus, cum sine pastore sunt, per devia incedunt. Vel nolite praesumere de viribus vestris, [Col. 0711A] qui intellectum habetis, sicut equus et mulus quibus non est intellectus. Sessor itaque spiritus freno rationis cohibere debet corporis impetus. Unde precatur Deum Psalmographus: In chamo et freno, inquit, maxillas eorum constringe, qui non approximant ad te (ibid.). Ac si diceret: In magna refrenatione sive humilitate, o Domine, maxillas eorum constringe, id est superbam eorum vocem comprime, ut discant sua non jactare merita, sed tibi per humilitatem confiteri peccata, illorum superbiam deprime, verba legis tuae in ore eorum propone quae eos refrenent a superbia et vago gressu, qui euntes per circuitum non approximant ad te. Habemus ergo, ut praedictum est, equum corpus, spiritum sessorem, frenum rationem, chamum vero castitatis [Col. 0711B] professionem. Chamo equus ad praesepe ligatur, ubi fenum comedit, et annona reficitur. Equus quoque nostrae professionis velut chami cujusdam insolubili nodo, ad praesepe Domini ligatur, ubi divini eloquii pabulo impinguatur. Unde Psalmista gratulanter Deo loquitur: Quam dulcia, inquit, faucibus meis eloquia tua, super mel et favum ori meo (Psal. CXVIII). Dulcia quippe sunt eloquia Dei saeculo renuntiantibus, et per charitatem ad coelestem patriam suspirantibus. Laetantur recti corde legendo vel audiendo Dei eloquia, sicut qui invenit spolia multa (ibid.). Ligantur itaque sancta animalia chamo, hoc est professione castitatis et innocentiae ad Dei praesepe, ibique saginantur sanctarum Scripturarum [Col. 0711C] dulcedine. Vinculum chami retinet equum, ne exire valeat stabulum. Sic clericus levitate sua per campos lasciviae per paludes luxuriae, per ebrietatis praecipitia per superfluitatis ardua vaga mente volens discurrere, tenetur ad Domini praesepe vinculo professionis suae. Consultius longe acturus, si ad praesepe Domini voluntate steterit, nec solverit ruperitve nodum, quem fortis Domini manus innodavit.

Sequitur dehinc sella, in qua quiescere debeat spiritus, quam quietem mentis accipimus. Quies enim mentis jucunda et mollis quaedam sessio est spiritus. Super quem requiescet spiritus, nisi super humilem, et quietum et trementem sermones Dei? (Isai. LXVI.) Itaque, si volumus exaltari cum Christo, [Col. 0711D] necesse est prius humiliari cum eo. Ipse quippe per misericordiam descendit, quia homo per superbiam cecidit. Si ergo locum spiritus vel sessionem quaerimus, in pace utique factus est locus ejus (Psal. LXXV). Sed si mens nostra per inquietudinem murmurationis, vel irae, aut furoris turbatur; sellam vel mollia stramenta non habet, in qua amator pacis spiritus sedere debet.

Staphi duo ad dexteram laevamque pendent, quibus eques fortis innititur, per quos adversitas et prosperitas intelliguntur. Isti duo staphi prosperitas sunt et adversitas; prosperitas ad dexteram, adversitas vero consistit ad laevam. Quisque ergo miles Christi staphis istis fortiter innitatur, ne aut prosperitatis favore superbe elevetur, aut adversitatis [Col. 0712A] metu frangatur. Spiritualis miles adversus fortem armatum processurus ad pugnam, si toto robore staphis istis innitatur cum Dei juvamine facile obtinebit victoriam.

Calcaribus etiam indiget miles ad praelium iturus, quae lentescentis et pigritantis equi animum incitent, quo in hostem cursu fervido irruat animatus. Sunt autem duo calcaria militis Christi, exempla sanctorum Patrum utriusque testamenti, quae quoties intuemur, ad Domini bellum velocius rapimur, et acrius adversus hostem incitamur. Dant exempla sanctorum currendi animos, ut in odorem unguentorum Domini sic curramus (Cant. I), ut bravium aeternae beatitudinis comprehendere possimus (Philipp. III). Saepe enim tepidi et negligentes [Col. 0712B] ad jejunia, vel orationes, vel vigilias sumus; saepe corpore et mente deficimus. Verum si ad sanctorum vitas et exempla respicimus, statim ad quaelibet opera justitiae excitamur, animamur, atque roboramur.

Sciendum tamen quia in odorem unguentorum non currit, qui non trahitur; quia quem divina non adjuvat gratia, suae corruptionis molestia gravatur. Gratia quippe divina nos praevenit, et internorum dulcedinem nobis ostendens, de exterioribus nos compungit, moxque in illa transiens animus, prae eorum dilectione temporalia vilipendit. Iste ergo quia trahitur, currit; quia vinculum amoris libenter sequens, gratiae roboratus amore, sine gravedine obstacula omnia transit. Nec mirum cum unguentorum [Col. 0712C] odorem sequatur, quia cum spiritualium donorum suavitas sentiatur, quid est in hac temporalitate cujus desiderio anima sancta sponsa Christi, ne ut in illa properet, teneatur? Ibi quippe lenitate unguentorum gaudet, et dum naribus discretionis spirat, charitas sibi suaviter olet. Necessaria sunt itaque militibus Christi calcaria, sanctorum videlicet praecedentium Patrum exempla, quibus incitati ad spirituale praelium velocius possint currere, et ad bene operandum sollicitiores esse.

His praemissis, ad spiritualem Christi militis armaturam veniamus. Lorica spiritualis miles indiget, ut loricato corpore telorum imbres, aut ictus [Col. 0712D] lanceae non formidet. Quae vero est lorica militis Christi? Justitia plane, de qua dicit Apostolus: Induti loricam justitiae (Ephes. VI). Pro qua etiam lorica Deum suppliciter exorat Psalmista: Sacerdotes tui, inquit, induantur justitiam (Psal. CXXXI). Lorica squamis ferreis contexitur, quae sic invicem cohaerentes tunicam illam squameam continua catenatione perficiunt. Cui profecto assimilatur justitiae lorica diversis virtutibus tanquam squamis contexta. Charitas vero perfecta est justitia, quam diversis constare virtutibus sibi cognatione quadam et natura haerentibus asserit beatus Paulus. Charitas, inquit, patiens est (I Cor. XIII). Ecce una quasi squama loricae justitiae. Cui alteram texit, cum dicit: Benigna est. Proinde squamae cohaerentes atque [Col. 0713A] contextae congrua consequentia disponuntur, cum dicitur: Non aemulatur, non agit perperam, non est ambitiosa, non inflatur, non irritatur, non cogitat malum (ibid.), et caetera quae ad texturam spiritualis loricae hujus adnectit Apostolus. Haec est enim lorica justitiae, quam diaboli tela ignea non possunt rumpere, nec penetrare. Additur et galea in Dei armatura. Galea autem illa est, quam dicit Apostolus: Galea, scilicet spei et salutis (I Thess. V). Galea capiti imminet, cerebrumque protegit, et ab ensis fulgurantis injuria defendit. Non aliter spes supernae gloriae animae nostrae capiti, id est menti imminet, cujus blando tegumento animae caput pariter tegitur, et munitur. Scutum quoque [Col. 0713B] pernecessarium est, quod irruentis lanceae impulsu non cedat, et corpus incolumem custodiat. Sic et Dominus milites suos scuto bonae voluntatis suae coronat, et tegit, sicut David in psalmo eidem Domino exsultans, dicit: Scuto bonae voluntatis tuae coronasti nos (Psal. V). Domini autem bonae voluntatis gratia circumposito nos clypeo tegit et coronat, ne aliqua ex parte corpus sic tectum telis pateat. Detur etiam gladius acutus spirituali militi, ne aliquid desit armaturae Dei. Unde ait Apostolus: Et gladium spiritus, quod est verbum Dei (Ephes. VI). Est ergo verbum Dei gladius spiritualis vitia resecans, gladius acutus et penetrans. Sic enim ad Hebraeos dicit beatus Paulus: Vivus est sermo Dei et efficax et penetrabilior omni gladio ancipiti; [Col. 0713C] et pertingens usque ad divisionem animae ac spiritus, etc. (Hebr. IV).

Fratres charissimi, quam penetrabilis est iste ensis! quam efficax! quam acutus, qui omnes carnales animae praecidit affectus! Hic est ille gladius, de quo in Evangelio ait Dominus: Non veni pacem mittere, sed gladium (Matth. X). Venit enim patrem a filio, et matrem a filia separare, nos a saeculi praecindere amore. Et quem erga parentes, carnemque propria natura fecerat, rumpit affectum, amorem resecat. Nam si adhuc parentes, carnemve plus justo diligitis, Dei gladium non habetis, nec Dei gladius dedit ictum in vobis. Dei quippe gladius percutiens animum separat ab amore nimio carnis, et ab amore parentum. Utrumque enim est vitium. [Col. 0713D] Nam si carnem vestram diligitis, eamque fovetis lautioribus epulis, plurima inde vitia pullulant, dum illam immoderate reficitis. Si vero carnaliter parentes amatis et eis fortunae favor arriserit, vana quadam gloria hilarescitis, et legem factoris perfecte amare non potestis. Animus moeret, et in contemplatione Creatoris assurgere non valet. Porro si eis convitium aliquis dixerit, vel damnum intulerit, adversus illum toto animo inardescitis, et mala ei plurima oratores pessimi imprecamini.

Accipite ergo, fratres charissimi, gladium verbi Dei, si milites Christi estis, qui noxios praecindat affectus ab animabus vestris. Sed habet vaginam iste gladius, in qua reconditur efficax et vivus. Quam? Littera profecto est illius vagina, in qua [Col. 0714A] verbi Dei spiritualis delitescit intelligentia. Sicut enim gladius in vagina, sic spiritualis sensus latet in littera. Sciant ergo milites Christi educere gladium de vagina, ut inter filios Israel numerentur, qui viri fortes et ad bella doctissimi (Cant. III) praedicantur. Habeant etiam lanceas ecclesiastici milites, quibus expugnare perfectius possint invisibiles hostes. Lanceam puto orationem rectissime dici, quam David orabat in conspectu Dei sicut incensum dirigi. Dirigatur, inquit, oratio mea, sicut incensum in conspectu tuo (Psal. CXL). Moyses lanceam hanc, id est orationem contra Amalechitas dirigebat, quando eos, directis et erectis sursum precibus manibusque, vincebat (Exod. XVII). Qui si quando hanc hastam, scilicet orationem demittebat, [Col. 0714B] Amalech filios Israel superabat. Pugnat adhuc Amalech nobiscum et ad terram promissionis liberum nos habere non sinit transitum. Amalech, ut supra dictum est, in hac pugna diabolum significat, qui nobis ad aeternam patriam tendentibus in itinere repugnat. Exeuntibus nobis de Aegypto, id est de conversatione carnali, armatus occurrit, et in itinere praesentis vitae insidias tendit. Lanceam ergo orationis in illum dirigamus, et Moysis exemplo, scilicet bonorum instantia operum, ipsum vincamus. Nimis terret hostem nostrum haec lancea, si valido fuerit lacerto intorta. Etsi dirigatur animae nisibus totis, venientis ictum cuspidis non evitat hostis. Haec, fratres charissimi, sunt spiritualia ac [Col. 0714C] fortia arma militis Christi, quae, monente Apostolo, debemus indui (Rom. XIII). Quae si nos viderit indutos ille fortis armatus, armorum terrore aufugiet victus. Igitur contra daemonum insidias ardentes emittite orationum sagittas. Orationum frequentia diaboli superat tentamenta. Purae orationis virtus diabolicos repellit incursus. Oratio continua diabolica frangit jacula.

His itaque armis, fratres dulcissimi, pugnemus viriliter, pugnemus legitime, ut, Deo auxiliante, et diabolum possimus vincere, et desideratas de manu Domini coronas accipere. Non enim coronabitur, nisi qui legitime certaverit (II Tim. II). Itaque dum tempus habemus, animarum nostrarum salutem non negligamus, sed ad hoc summopere invigilemus, [Col. 0714D] ut reliquum vitae nostrae cursum in bonis operibus expendamus. Utile nobis est valde, dilectissimi, noctem illam praecavere, in qua nemo potest operari (Joan. IX). Licitum est nobis tantummodo in hoc praesenti tempore bonis operibus insistere. Nam in futura vita jam non quaeritur operis exercitium, sed exspectatur retributio meritorum. Beatum etiam Paulum interrogemus, et quid nobis de hoc praesenti tempore dixerit, in commune audiamus. Dic, sancte Paule apostole, dic, rogamus, quod sentis de hoc praesenti tempore, vel quid nos in eo oporteat facere?

Ecce, inquit, nunc tempus acceptabile, ecce nunc dies salutis, nemini dantes ullam offensionem, ut non vituperetur ministerium nostrum (II Cor. VI). Ac si [Col. 0715A] aperte dicat: Ecce nunc tempus acceptabile, quod in veteri lege non fuit, ecce nunc dies salutis, non cras, nec post annum, sed nunc est dies salutis; quia utrum cras liceat bonum operari incertum est nobis. Venit nox, quando nemo potest operari (Joan. IX). Tempus ergo acceptum et dies salutis sunt in hac vita, in qua bona opera, jejunia videlicet, vigiliae, orationes et eleemosynae Deo sunt acceptabilia. Studeamus itaque in hoc praesenti tempore bona opera seminare, ut in futuro aeternae remunerationis fructus valeamus percipere. Sequitur: Nemini dantes ullam offensionem, ut non vituperetur ministerium nostrum. Ac si diceret: Exhortamur vos ut nemini detis male vivendo ullam offensionem verbo, vel exemplo, ut per vos non vituperetur ministerium [Col. 0715B] nostrum, id est apostolica doctrina. Unde alibi iste sapientissimus Apostolus quosdam discipulos admonens, ait: Non blasphemetur nomen bonum per vos in gentibus [(92) 1Kb] . Qui male vivit, Deum et proximos suos offendit, quia et ecclesiasticam religionem apud infideles vituperari facit, et Ecclesiae filiis pravitatis exemplum tribuit. Ac si apertius diceretur: Doctrinam Christi a me et a caeteris coadjutoribus meis vobis traditam summa cum devotione custodite, ne forte si aliud egeritis, id est si apostolicae institutionis prave vivendo transgressores fueritis, non tam vobis quam nostro imputetur ministerio. Sed in omnibus, inquit, exhibeamus nosmetipsos sicut Dei ministros. Ministri Dei praeceptis [Col. 0715C] Dei debent conformari, juxta quod alibi ait: Estote imitatores Dei, sicut filii charissimi, etc. (Ephes. V.) Oportet Dei ministros, in quantum possibile est, ab omni actualis peccati labe abstinere, et in Dei ministerio perfectos esse, atque ad imitationem Dei et hominis Jesu Christi tam verbis quam exemplis mentes hominum de terris ad coelum erigere. Unde dicitur: Qui mihi ministrat, me sequatur (Joan. XII). Revera Dei minister est, qui et bene vivit, et ad bene operandum alios praedicandum [(93) 1Kb] succendit. Dei ministrum se nimirum exhibet, qui ad hoc semper studet, ut juste vivat, et multos in Dei via comites habeat. Iterum subjungens, ait: In omnibus exhibeamus nosmetipsos sicut Dei ministros. Ac si apertius condiscipulos suos imo et omnes [Col. 0715D] nos exhortaretur, dicens: In omnibus scilicet operibus nostris, in omni conversatione nostra ego et vos exhibeamus, id est offeramus nosmetipsos Deo sine reprehensione, sicut Dei ministros. Qualiter: In multa, videlicet, patientia, in tribulationibus, in necessitatibus, in angustiis, in plagis, in carceribus, in seditionibus, in laboribus, in vigiliis, in jejuniis, in castitate, in scientia, in longanimitate, in suavitate, in Spiritu sancto. In tot adversis, in tot praesentis saeculi adversitatibus leve est fidelibus onus Christi et requies, intus Spiritu sancto vivificante, [Col. 0716A] et spe futurae beatitudinis omnia mitigante. Omnia immania et gravia tormenta facilia et prope nulla facit Christi amor. Exhibeamus, inquit, nosmetipsos sicut Dei ministros. Quomodo? In multa scilicet patientia, ut etiam nec parum per iracundiam adversus eos moveamur, qui injurias vel contumelias nobis injuste inferunt. In tribulationibus, per partes scilicet in diversis corporis et animae afflictionibus; in quotidianis necessitatibus victus et vestitus; in angustiis animi, cura videlicet et timore; in plagis, in carceribus, hoc est si contigerit nos causa amoris Christi flagellari, vel in carcerem mitti; in seditionibus, id est in commotionibus inimicorum crucis Christi contra nos, quos iste Apostolus alibi deplorat, dicens: Nunc autem, et [Col. 0716B] flens dico, inimicos crucis Christi (Philip. III), in laboribus, in vigiliis, die videlicet ac nocte ad multorum utilitatem operando propriis manibus.

Unde quibusdam discipulis consulendo ait: Magis autem unusquisque laboret manibus suis quod bonum est, ut habeat unde tribuat necessitatem patienti (Ephes. IV). Et iterum seipsum formam humilitatis praebens Ecclesiae ministris, ait: Cum essemus apud vos non inquieti fuimus; neque gratis panem ab aliquo manducavimus, sed in labore et fatigatione, nocte et die operantes, ne quem vestrum gravaremus; non quasi non habuerimus potestatem, sed ut nosmetipsos formam daremus vobis ad imitandum nos (II Thess. III). In castitate, inquit, mentis scilicet et corporis custodienda et conservanda, quae Deo est acceptabilis, [Col. 0716C] nimis placita angelis, et sanctis hominibus multum amabilis; quia, ut ait Scriptura: Sine castimonia nemo videbit Deum (Hebr. XII), essentiam videlicet divinae majestatis. Omnis quippe fornicator, ut ait Apostolus, non habet haereditatem in regno Christi et Dei (Ephes. V). In scientia, Scripturarum scilicet, ut caste sciamus, et non plusquam oportet sapiamus; vel qualiter nobis sit inter domesticos fidei, et adversarios Evangelii conversandum, non ignoremus. In longanimitate, exspectationis videlicet, ut et quae agere praecipimur, devote impleamus, et aeternam felicitatem, quae nobis a Deo promittitur, longanimiter patienterque inter hujus mundi pressuras exspectemus. [Col. 0716D] In suavitate, ut secundum Deum suaves et affabiles simus; non ut illi qui per dulces sermones decipiunt corda innocentum, sed sicut in Cantico amoris de Ecclesiae sponso dicitur: Guttur ejus suavissimum, et totus desiderabilis (Cant. V). Ille utique est suavis, cujus verba semper rectitudinem servant, et corda audientium dulcedine spiritualis doctrinae rigant. Suavis est et affabilis, cujus lingua non amaritudinem gignit, sed potius praedicando amorem atque dulcedinem Creatoris proximorum mentibus infundit. Omnis amaritudo, ait [Col. 0717A] Apostolus, tollatur a vobis cum omni malitia (Ephes. IV). Dei itaque servus dulcis debet esse et affabilis, ut recte illi possit aptari, sicut supra dictum est, quod sponsa, id est sancta Ecclesia sponsum, scilicet Christum laudans, ait in Canticis: Guttur illius suavissimum, et totus desiderabilis. Et iterum: Dulcedo mellis est lingua ejus; favus distillans labia ejus (Cant. IV). Et hoc totum in Spiritu sancto, qui operatur omnia in omnibus (I Cor. XII), ut sincere et secundum Domini voluntatem fiant. Sequitur: In charitate non ficta. Illam dicimus esse charitatem fictam, quae non servat diuturnam amicitiam. Unde dicitur: Charitas [(94) 1Kb] quae deseri potest, nunquam vera fuit. De perfecta charitate hic sanctus Apostolus dicit: Charitas nunquam excidit. [Col. 0717B] Fictam ergo charitatem esse constat, quae diuturnam amicitiam non servat. Indicium quippe dilectionis exhibitio est operis. Vera itaque charitas dicitur, quae bonis operibus comprobatur. Nam illa, quae male vivendo Deum negat aut in necessitate proximum deserit, nunquam vera fuit. In verbo veritatis, praedicando videlicet populis, ut recte in unum Deum vivum, et verum, omnipotentem credant, ejusque voluntatem perficiant, bonis operibus veraciter ac devote insistant, prudenter haereticorum versutias respuant, philosophorum dogmata vilipendant, catholicam fidem corde, verbo et opere, etiamsi necesse fuerit, usque ad effusionem sanguinis fortiter teneant atque defendant. In virtute [Col. 0717C] Dei, inquit, hoc est, ut de meritis nostris non gloriemur; nec etiam si tantum proficimus, ut divinitus miracula operemur, in nostris non confidamus operibus, sed in Dei virtute, a quo bona cuncta procedunt, spem nostram firmiter ponamus. Confidendo quippe in Dei virtute, antiqui hostis possumus tentationes vincere, dolores corporis patienter tolerare atque mundi hujus adversa fortiter superare.

Sequitur: Per arma justitiae a dextris et a sinistris. Ac si diceret: Nos qui fide, spe et charitate ad coelestem patriam tendimus, arma justitiae necesse est ut accipiamus, quibus, sicut supradictum est, ex utroque latere instructi, prospera simul et adversa vincamus; videlicet, ut nec in prosperis [Col. 0717D] elevemur, nec in adversis frangamur. Justitiae arma portat a dextris, qui in prosperis non elevatur; portat et a sinistris, qui in adversis non frangitur. Plus formidanda sunt praesentis mundi prospera, quam adversa; quia Dei servos prospera dejiciunt, adversa vero erudiunt. Omnes vitae hujus tribulationes aquis comparantur praetereuntibus; ideo videlicet quia si quid in hac vita tribulationis acciderit, non stat, sed celeriter transit. Iterum subjungens, ait: Per gloriam et ignobilitatem, scilicet Evangelii, ut non erubescamus praedicare Jesum natum, passum, crucifixum, mortuum, sepultum et [Col. 0718A] resuscitatum cunctis per orbem nationibus, sicut ipse Dei et hominis Filius ait suis Discipulis: Praedicate Evangelium omni creaturae (Marc. XVI). Ignobilitatem Evangelii praedicare non erubescebat Paulus, cum suis confidenter aiebat auditoribus: Non erubesco Evangelium (Rom. I). Et iterum: Non judicavi me aliquid scire, inter vos, nisi Jesum Christum, et hunc crucifixum (I Cor. II). Et ad praedicandum Timotheum cohortans, ait: Noli erubescere testimonium Domini nostri Jesu Christi (II Tim. I). Et iterum Evangelii gloriam praedicabat, cum ad Hebraeos [(95) 1Kb] dicebat: Mihi autem absit gloriari, nisi in Cruce Domini nostri Jesu Christi (Galat. VI). Et iterum: Vidimus, inquit, Jesum Christum propter passionem mortis gloria et honore coronatum; ut gratia [Col. 0718B] Dei pro hominibus gustaret mortem. Decebat enim eum propter quem omnia, et per quem omnia facta sunt, qui multos filios in gloriam adduxerat, auctorem salutis eorum per passionem consummari (Hebr. II). Et iterum ad Colossenses scribens, ait: Gratias agimus Deo Patri, qui eripuit nos de potestate tenebrarum, et transtulit in regnum Filii charitatis suae, in quo habemus redemptionem per sanguinem ejus, in remissionem peccatorum, qui est imago Dei invisibilis, primogenitus omnis creaturae. In ipso enim condita sunt universa, in coelis, et in terra, visibilia et invisibilia, sive throni, sive dominationes, sive principatus, sive potestates: omnia per ipsum, et in ipso creata sunt; et ipse est ante omnes, et omnia in ipso constant. Et ipse est caput corporis Ecclesiae, [Col. 0718C] qui est principium, primogenitus ex mortuis; ut sit in omnibus ipse principatum tenens, Jesus Christus Dominus noster (Coloss. I). Aliter: Per gloriam et ignobilitatem, Ac si apertius diceretur: Exhibeamus nosmetipsos sicut Dei ministros per gloriam et ignobilitatem, hoc est si gloriosi sumus apud homines, vel ignobiles et contemptibiles, non inde inflemur, nec succumbamus, nec doleamus. Per infamiam et bonam famam, id est si infamamur de aliquo scelere, non frangamur; vel si bonam famam habemus de bono opere non elevemur, sed status mentis semper sit inflexibilis Dei virtute. Discamus itaque inter prospera esse humiles, et inter adversa fortes; videlicet ut in prosperis cadere per superbiam [Col. 0718D] timeamus, et adversa cum Dei virtute vincere praesumamus. Ut seductores, inquit, et veraces. Apostoli quippe apud quosdam seductores habebantur, apud alios vero non solum veraces, sed et dii existimabantur, volentes eis sacrificare, et thura accendere (Act. XIV). Ad illuminationem quoque gentium destinati fuerant, sed tamen quidam eos non ut veraces apostolos recipiebant, sed quasi seductores illos et incognitos affligebant. Apud Deum quidem erant veraces, apud insipientes vero existimabantur mendaces. Bona igitur existimatione non superbiamus, nec mala doleamus.

[Col. 0719A] Sequitur: Sicut qui ignoti, et cogniti. Ignoti a Deo sunt reprobati, cogniti vero probati. Quasi diceret: Quamvis Deo simus cogniti, sicut qui ab eo missi, a pravis tamen hominibus existimamur incogniti, id est a Deo alienati. Aliter: Sicut qui ignoti, et cogniti, hoc est ab ingratis et perfidis hominibus sumus, sicut qui incogniti; a justis vero et fidelibus cogniti, id est reverenter suscepti. Quasi morientes, inquit, et ecce vivimus. Ac si aperte dicat: Quorumdam opinione sumus quasi morientes, hoc est de vitio in vitium ruentes, et tamen vivimus Deo in operibus bonis. Aliter: Quasi morientes, et ecce vivimus, atrocitate videlicet poenarum usque ad desperationem videbamur mori, et ecce Dei gratia conformati, restituti sumus sanitati, et ad praedicandum [Col. 0719B] melius quam prius reparati. Inimici itaque putabant eos iniquorum minas non evadere; ipsi autem ope Dei tutati sunt a praesenti et futura morte. Iterum subjungens ait: Ut castigati, et non mortificati. Benedictus omnipotens Deus, qui flagellis et verberibus permittit castigari servos suos in hoc praesenti saeculo, ut eos eripiat a damnatione perpetua in futuro. Unde dicitur: Ideo a Domino corripimur, ut non cum hoc mundo damnemur (I Cor. XI). Ut castigati, inquit, et non mortificati: Convenire etiam potest his apostolicis verbis, quod ait gloriosissimus prophetarum David in Psalmis: Castigans castigavit me Dominus, et morti non tradidit me (Psal. CXVII). Ac si diceret: Castigavit me [Col. 0719C] in praesenti, ut non traderet me aeternae morti. Aliquando ergo sancti apostoli pressuris saevientium castigati non permittebat eos Deus statim corporaliter mori, ne Ecclesia inter persequentium procellas constituta, omnino videretur eorum morte destitui. Quamvis multi martyres ab incredulis occiduntur, non tamen Ecclesia moritur, sed diversis adversitatibus flagellatur, ut emendetur.

Sequitur: Quasi tristes, semper autem gaudentes. Quasi tristes, inquit, id est non vere sumus tristes de illatis verberibus, sed quasi tristes; quia haec momentanea tristitia aeternum ac spirituale gaudium operatur. Non dixit, veraciter tristes, vel semper tristes, sed quasi, id est non vere de momentaneis tormentis sumus tristes, semper vero de [Col. 0719D] aeternae remunerationis spe sumus gaudentes. De quibus David rex et propheta loquitur, dicens: Euntes ibant, et flebant, mittentes semina sua; venientes autem venient cum exsultatione portantes manipulos suos (Psal. CXXV). Transiet quippe momentaneus fletus cum fine, et veniet aeternum gaudium sine fine. Et beatus Petrus apostolus ad passionis tolerantiam cunctos Ecclesiae filios cohortans, aiebat: Modicum nunc si oportet contristari in variis tribulationibus, ut probatio fidei vestrae multo pretiosior auro, quod per ignem probatur, inveniatur in laudem, et gloriam, et honorem in revelationem Domini nostri Jesu Christi (I Petr. I). Iterum subjungens, [Col. 0720A] ait: Sicut egentes, multos autem locupletantes. Plerique terrenis rebus videntur egere, et tamen admonitione et praedicatione sua multos faciunt abundare. Multi terrenas non habent divitias, sed per divitiarum dominos multas faciunt eleemosynas. Beatus quoque Petrus quasi nihil habebat, et tamen praedicando multas eleemosynas faciebat, cum fidelibus populis dicebat: Ante omnia autem mutuam in vobis charitatem continuam habentes; quia charitas operit multitudinem peccatorum. Hospitales invicem sine murmuratione. Unusquisque, sicut accepit gratiam, in alterutrum illam administrantes, sicut boni dispensatores multiformis gratiae Dei (I Petr. IV). Beatus etiam Paulus de hujus mundi divitiis nihil habebat; et tamen multos locupletabatur, [Col. 0720B] cum divitias possidentibus aiebat: Charitas fraternitatis maneat in vobis, et hospitalitatis nolite oblivisci, per hanc enim sanctam laudabilemque operationem placuerunt quidam, angelis hospitio receptis (Hebr. XIII). Sunt itaque isti, eorumque exempla sequentes, quasi nihil habentes, et omnia possidentes; cum non solum per divitum manus multos locupletes faciant, verum etiam quod magis est, ipsos divitiarum dominos possideant. Majoris quippe dignitatis ac virtutis est, divitiarum dominos possidere, quam divitias habere. Aliter: Sicut egentes, multos autem locupletantes. Ac si diceret: Apud quorumdam aestimationem sumus sicut egentes veris bonis. Sed quia per Spiritum sanctum diffusa [Col. 0720C] est gratia in cordibus nostris (Rom. V) multos locupletamur spiritualibus divitiis. Tanquam nihil habentes, inquit, et omnia possidentes. Gloria apostolorum fuit omnino nihil possidere, sine sollicitudine esse, et tam res quam dominos earum possidere.

Sit et nostra gloria, fratres charissimi, in his praecipue diebus sanctae Quadragesime sobrie, juste et pie vivere (Tit. II), delicias corporales respuere, terrena contemnere, coelestia desiderare, et non solum in hoc acceptabili tempore, sed etiam omnibus diebus vitae nostrae bonis operibus insistere. Cum armis ergo justitiae viriliter pugnemus, nec a bonis, quae coepimus, desistamus, donec, auxiliante Deo, ad victoriam perveniamus.

[Col. 0720D] Notandum praeterea, quia non solum pugnare debemus contra antiqui hostis tentamenta, sed etiam contra vitia tam carnalia quam spiritualia. Ad hoc nimirum Deus spirituale praelium Ecclesiae filios typice praemonebat, cum Israelitico populo in deserto adhuc constituto dicebat:

Cum introduxerit te Dominus Deus tuus in terram, quam possessurus es, et deleverit gentes multas coram, te Hethaeum scilicet, Gergezaeum, Amorrhaeum, Chananaeum, Pherezaeum, Hevaeum, et Jebusaeum, septem gentes multo majoris numeri quam tu es, et robustiores, tradideritque eas tibi, usque ad internecionem eas percuties (Deut. VII). [(96) 1Kb] Septem istae [Col. 0721A] gentes, quae robustiores dicuntur, septem principalia vitia sunt, quae per Dei gratiam unusquisque spiritualis miles exsuperans, exterminare penitus admonetur. Quod vero majoris numeri existunt, haec ratio est, quia plura sunt in nostra carne vitia, quam virtutes in anima; ideoque in catalogo septem nationes dinumerantur, in expugnatione vero earum sine numeri descriptione ponuntur. Sic enim legitur: Et deleverit gentes multas coram te. Numerosior est namque quam Israel carnalium passionum populus, qui de hoc septenario fonte ac radice procedit vitiorum. Haec sunt septem principalia vel capitalia vitia, quae, ut ait Joannes Chrysostomus [(97) 1Kb] , per supradictas septem gentes figurantur; videlicet castrimargia [(98) 1Kb] , id est gula, fornicatio, [Col. 0721B] philargyria, id est avaritia, ira, acedia, id est tristitia, cenodoxia, id est inanis gloria et superbia. De gastrimargia enim nascuntur contentiones et ebrietates. De fornicatione turpiloquia, scurrilitas, ludicra et stultiloquia. De philargyria mendacium, fraudatio, furta, perjuria, turpis lucri appetitus, falsa testimonia, violentia, inhumanitas atque rapacitas. De ira homicidia, clamor, et indignatio. De acedia otiositas, somnolentia, importunitas, inquietudo, pervagatio, instabilitas mentis et corporis, verbositas et curiositas. De cenodoxia contentiones, haereses, jactantia ac praesumptio novitatis. De superbia contemptus, invidia, blasphemia, murmuratio, detractio, aliaque perplura his similia. De his quasi ex septem fontibus cunctae animarum [Col. 0721C] mortiferae corruptelae emanant [(99) 1Kb] . Et dicuntur haec capitalia vitia quia ex his oriuntur omnia mala. Nullum enim est vitium, quod non aliquo horum originem trahat. Ex superbia tamen omnia mala oriuntur quae, ut ait beatus Gregorius [(100) 1Kb] , radix cuncti mali est. De qua dicitur: Initium omnis peccati est superbia (Eccli. X), quae est amor propriae excellentiae, cui quatuor sunt species. Prima est, cum bonum, quod habet quis, sibi attribuit. Secunda, cum credit a Deo esse datum, sed tamen pro suis meritis. Tertia, cum se jactat habere quod non habet. Quarta, cum caeteris despectis singulariter vult videri. Merito ergo radix omnis mali dicitur superbia. Huic autem sententiae videtur obviare quod [Col. 0721D] ait Apostolus: Radix, inquit, omnium malorum est cupiditas (I Tim. VI). Quomodo ergo superbia radix est et initium omnis peccati, si cupiditas omnium malorum radix est? Sed utrumque recte esse dictum intelligitur, si genera peccatorum singulorum, non singula generum utraque locutione includi intelligantur. Nullum quippe genus peccati [Col. 0722A] est quod interdum ex superbia non proveniat. Unde ait beatus Isidorus [(1) 1Kb] : Omnis peccans superbus est. Faciens enim vetita contemptui habet divina praecepta. Nullum etiam peccatum est quod ex cupiditate aliquando non descendat. Sunt nonnulli hominum, qui ex cupiditate fiunt superbi, et alii qui ex superbia fiunt cupidi. Unde ait egregius doctor Augustinus: Est homo, qui non esset amator pecuniae, nisi per hoc putaret se excellentiorem esse; ideoque ut caeteros excellere possit, divitias concupiscit. Taliter ergo ex superbia oboritur cupiditas. Et est aliquis, qui non amaret excellere, nisi putaret per hoc majores divitias habere. Ideo igitur excellere laborat, quia divitias habere amat. Hinc superbia innascitur, id est amor excellentiae ex cupiditate. [Col. 0722B] Patet ergo quod ex superbia aliquando cupiditas, et ex cupiditate aliquando superbia oritur; et ideo de utraque recte dicitur, quod sit radix omnium malorum [(2) 1Kb] . Cum ergo vitia multo majoris numeri sunt quam virtutes, tamen devictis illis septem principalibus vitiis, ex quorum natura caetera vitia procedunt, protinus omnia conquiescunt, ac perpetua pariter cum his internecione delentur. Quod autem hae pestes robustiores sunt virtutibus, manifesta naturae impugnatione ipsi sentimus. Fortius quippe militat in membris nostris oblectatio carnalium passionum, quam studia virtutum. Quae virtutes nonnisi per Dei gratiam cum summa cordis et corporis contritione acquiruntur, sicut vitia nullatenus superari poterunt, nisi summo studio, summaque [Col. 0722C] vigilantia expugnentur. Quod vero istarum perniciosarum gentium regiones salubriter possidere praecipimur, ita intelligitur. Habet enim in corde nostro unumquodque vitium proprium habitaculum. Sed cum ab Israelitico populo, a virtutibus scilicet dimicantibus, vitia fuerint superata, locum, quem sibi in corde nostro concupiscentia, vel fornicationis spiritus retinebat, deinceps castitas obtinebit. Hominem quem furor ad litem excitabat, patientia vindicabit. Quem saecularis tristitia morte occupaverat, salutaris et plena gaudio laetitia possidebit. Quem acedia vastabat, fortitudo ad bene operandum roborabit. Quem superbia periculose elevabat, humilitas ad serviendum Deo devotum [Col. 0722D] exhibebit. Ita singulis vitiis expulsis, eorum loca, id est affectus contrarios filii Israel possidebunt, animae videlicet Deum videntes virtutes salubriter obtinebunt.

Sed inter haec notandum, quia quaedam virtutes dum discretioni non serviunt, in vitia transeunt. Nam saepe justitia dum modum excedit, crudelitatis [Col. 0723A] saevitiam gignit, et nimia pietas dissolutionem disciplinae parturit. Item apud quosdam, ut ait beatus Isidorus noster patronus [(3) 1Kb] , ex virtute vitium gignitur, dum quisque de castitatis et abstinentiae meritis gloriatur. Nam qui eleemosynam vanae gloriae causa tribuit, ex virtute vitium facit. Sed et is qui de sapientia arrogantiam habet, et qui pro justitia praemium accipit, et qui aliquod donum Dei quod meruit, in suam laudem convertit, aut in malos usus assumit, procul dubio de bono malum facit. Prudentis autem viri discretio solerter prospicit ne bonum intemperanter agat, et ne de virtute in vitium transeat [(4) 1Kb] . Contrariis ergo virtutibus est pugnandum adversus impetus vitiorum. Contra luxuriam enim cordis est adhibenda munditia; [Col. 0723B] contra odium dilectio est praeparanda; contra iracundiam patientia opponenda; contra timorem fiduciae virtus; contra torporem coeli praelium: tristitiae quoque gaudium, acediae fortitudo, avaritiae largitas, superbiae humilitas est opponenda. Sicque singulae virtutes nascentia contra se vitia reprimunt, ac tentationum motus virtute divinae charitatis omnia vitiorum germina exstinguunt. Libidinem abstinentia domat. Nam quanto corpus inedia frangitur, tanto mens ab illicito appetitu revocatur. Adversus iram tolerantia dimicat. Ira semetipsam necat; sustinendo autem patientia victoriam portat. Tristitiae moerorem spes aeterni gaudii superat, et quem turbata mens de exterioribus afficit, [Col. 0723C] dulcedo interior lenit. Adversus invidiam praeparatur charitas, et adversus irae incendia mansuetudinis adhibetur tranquillitas. Superbiam diaboli superbus imitatur, contra quam humilitas Christi opponitur, qua elatio humiliatur. Ut ergo supra dictum est, principalium septem vitiorum regina et mater est superbia. Eadem septem principalia vitia multa de se parturiunt peccata: quia ita sibimet quadam cognatione junguntur, ut ex altero alterum oriatur. Sicut princeps septem vitiorum superbia nos vitiorum potestati subdit, ita Christus septiformi gratia plenus a dominatu illorum nos eripit; et quos ille addicit septemplici vitio, iste liberat septiformis gratiae dono. Revera nos misericorditer liberat, cum spiritualia arma nobis tribuit, et ad [Col. 0723D] superanda tam antiqui hostis tentamenta, quam propriae carnis vitia, donis nos sancti Spiritus confortat.

Attendite ergo vobis diligenter, fratres charissimi, ne de virtutibus vitia faciatis, et quibus armis hostem vincere nitimini, ab eodem, quod absit! eisdem vincamini. Solerter praevidete, ne bonum intemperanter faciatis, hoc est, ne virtutem in vitium transferatis. Prius quidem vitia sunt exstirpanda in homine, deinde virtutes inserendae. Summo itaque studio, summaque devotione mentis vestrae oculos ad verum lumen, quod Deus est, sine intermissione erigite, lacrymisque perfusi coram eo [Col. 0724A] preces fundite, ut discretionem discernendi inter virtutes et vitia, inter bonum et malum, inter bonum et melius, inter malum et pejus vobis dignetur concedere. Oculus quippe mentis virtus est discretionis.

Hoc nimirum beatus Job figurate faciebat, cum diluculo consurgens per singulos filios Deo holocausta offerebat (Job. I). Quia igitur quaecunque scripta sunt, ad nostram doctrinam scripta sunt (Rom. XV), necesse est ut et nos illius templo per singulos filios offeramus holocausta, quatenus omnia opera nostra, per sancti Spiritus dispensationem in conspectu Dei possint esse acceptabilia. Beatum itaque Gregorium catholicae fidei defensorem magnificum in medium introducamus. [Col. 0724B] et qualiter supradictum exponat versiculum diligenter audiamus, ac devote implere studeamus [(5) 1Kb] : Diluculo, inquit, consurgimus, cum compunctionis luce perfusi, nostrae humanitatis noctem deserimus, et ad veri luminis radios oculos mentis aperimus. Atque holocaustum per singulos filios offerimus, cum pro unaquaque virtute Domino hostiam nostrae precis immolamus; ne videlicet sapientia elevet, ne intellectus, dum subtiliter currit, aberret; ne consilium, dum se multiplicat, confundat; ne fortitudo, dum fiduciam praebet, praecipitet; ne scientia, dum novit et non diligit, inflet; ne pietas, dum se extra rectitudinem inclinat, intorqueat; ne timor, dum plus justo trepidat, in desperationis foveam mergat. Cum ergo pro unaquaque virtute ut pura esse debeat, preces Domino [Col. 0724C] fundimus, quid aliud quam juxta filiorum numerum holocaustum per singulos exhibemus? Holocaustum namque totum incensum dicitur. Holocaustum igitur dare est totam mentem igne compunctionis incendere, ut in ara amoris cor ardeat, et quasi delicta propriae sobolis inquinamenta cogitationis exurat. Sed haec agere nesciunt, nisi hi qui priusquam cogitationes ad opus prodeant, internos suos motus sollicite circumspicientes frenant. Haec agere nesciunt, nisi qui virili custodia munire mentem noverunt. Unde et recte inopinata morte exstinctus Isboseth dicitur, quem Scriptura sacra non in domo ostiarium, sed ostiariam habuisse testatur, dicens: »Venientes filii Remmon Berothitae, Rechab, et [Col. 0724D] Baana ingressi sunt fervente die domum Isboseth, qui dormiebat super stratum suum meridie: ingressi sunt autem domum, et ostiaria domus purgans triticum, obdormivit. Assumentes itaque spicas tritici latenter ingressi sunt, et percusserunt eum in inguinem. (II Reg. 4)« Ostiaria triticum purgat, cum mentis custodia discernendo virtutes a vitiis separat. Quae si obdormierit, in mortem proprii domini insidiatores admittit; quia, dum discretionis sollicitudo cessaverit, ad interficiendum animum malignis spiritibus iter pandit. Qui ingressi spicas tollunt, quia mox bonarum cogitationum germina auferunt, atque in inguinem feriunt et occidunt. In inguinem quippe ferire, [Col. 0725A] est vitam mentis delectatione carnis perforare. Nequaquam vero Isboseth iste hac morte succumberet, si non ad ingressum domus mulierem, id est ad mentis aditum mollem custodiam deputasset. Fortis namque virilisque sensus praeponi cordis foribus debet, quem nec negligentiae somnus opprimat, nec ignorantiae error fallat. Unde bene Isboseth appellatur, qui custode femina hostilibus gladiis nudatur. Isboseth quippe vir confusionis interpretatur. Vir autem confusionis est, qui forti mentis custodia munitus non est; quia dum virtutes se agere aestimat, subintrantia vitia nescientem necant. Tota itaque virtute muniendus est aditus mentis, nequando eam insidiantes penetrent foramine neglectae cogitationis. Hinc Salomon ait: »Omni custodia serva cor tuum, quoniam ex ipso vita procedit [Col. 0725B] (Prov. IV).« Virtutes ergo quas agimus, dignum est ut summopere ab intentionis origine dispensemus, ne ex malo ortu prodeant, etiam si recta sunt, quae ostentant.

Solerter itaque, fratres charissimi, ut superius dictum est, praevidete, ne bonum intemperanter faciatis, hoc est ne virtutem in vitium transferatis. Corda vestra per arma justitiae a dextris se et a sinistris exerceant, ut per gloriam et ignobilitatem, per infamiam et bonam famam, non vos prospera elevent, nec adversa perturbent. Manus vestras omni tempore, et praecipue his sanctae Quadragesimae diebus ad misericordiae opera extendite, quatenus in conspectu Dei jejunium vestrum sit acceptabile. [Col. 0725C] Cum ergo ad eleemosynas faciendas manus extenderitis, paupertatem in hoc saeculo pati ne formidetis, quia in omnium rerum Domino omnia possidetis; Christiana paupertas terrenis rebus non timeat indigere, cui donatum est Deum possidentem omnia possidere. Nimis est avarus, cui non sufficit Dominus. Audite quid Dominus dicat in Evangelio diviti avaro: Stulte, hoc nocte auferetur anima tua a te: quae ergo parasti, cujus erunt? (Luc. XII). David etiam propheta avaritiam detestando diviti in terra thesaurizanti ait in psalmo: Thesaurizat, et ignorat, cui congregat ea (Psal. XXXVIII).

[(6) 1Kb] Beatus Augustinus haereticorum malleus accedat, et juxta datam sibi a Deo sapientiam, versiculum nobis hunc exponat. Ecce, inquit, universum [Col. 0725D] genus humanum quasi unus homo, qui in causa sua defecit, consilium perdidit, de via sanae mentis erravit, thesaurizat, et ignorat cui congregat ea. Quid dementius? quid infelicius? nunquid sibi congregat? Non. Quare non sibi? Quia moriturus est, quia transit praesens vita, quia thesaurus durat, et cito transit qui congregat. Vane conturbatur homo, quia thesaurizat, congregat, laborat, curis invigilat. Tu qui in hoc saeculo thesaurizas, per diem vexaris laboribus, per noctem agitaris timoribus, ob hoc videlicet, ut sacculus tuus impleatur nummis, et anima tua febricitetur curis. Conturbaris, et sicut legitur in psalmo: »Vane conturbatur omnis homo (ibid.).« Dum vigilas [Col. 0726A] terrenis curis, periculum animae incurris. Opponamus itaque singulas mortes singulis lucris, mortes dico non corporum, sed malarum cogitationum. Ut ergo accedat aurum, perit fides; ut foris vestiaris, intus exspoliaris. Sed ut ista taceamus, et alia omittamus; ut adversa taceamus, et sola prospera cogitemus: Ecce thesaurizas, ecce undique lucra confluunt, et more fontium nummi concurrunt. Ubi ardet inopia, undique fluit copia. Ignoras in psalmo scriptum esse: »Divitiae si affluant, nolite cor apponere? (Psal. LXI.)« Ecce multa acquiris, non infructuose laboras, tamen vane conturbaris. Forte dices mihi: Quare vane conturbor? Ecce sacellos pecunia impleo, cellaria mea vix capiunt quod acquiro. Quare ergo vane conturbor? Ideo, inquam, vane conturbaris, quia thesaurizas et [Col. 0726B] ignoras cui ea congregas. Aut si scis, cui; obsecro, dic mihi. Dic, cui thesaurizas? Mihi, inquis. Hoc audes dicere, o moriture! Quod thesaurizas filiis, magna est pietas, imo magna vanitas. Thesaurizas moriturus morituris. Si vero tibi divitias congregas, vane conturbaris, quia moriendo eas perdis. Cur ergo res perituras congregas, o periture? Cur peritura colligis, cum et ipse diu permanere non possis? Aut si causa filiorum tuorum haec facis successuri sunt, non permansuri. Qualibus filiis congregas? Time ne forte quod congregavit tua avaritia, eorum perdat luxuria; ne filius tuus perdat dissipando, quod tu congregasti laborando. Tu forte thesaurizas latroni aut praedoni. Forte una nocte veniet, et thesaurum tot diebus ac [Col. 0726C] noctibus congregatum paratumque inveniet et secum auferet. Multa enim quae inanis congregavit vanitas, parata inveniet crudelis hostilitas. Vides itaque quia verum dixit Veritas, quod inaniter conturbetur vanitas. Nam et hoc ipsum quod dicis, forte congrego filiis meis: non audes dicere, certus sum; sed quasi in dubio loqueris, quia cui ea congregas, nescis. Defecisti igitur in causa tua. Non invenis quid respondeas mihi, sed nec ego quid objiciam tibi. Ambo itaque quaeramus, ambo consilium petamus. Audiamus ambo Jesum Christum, qui dat omnibus verissimum consilium. »Nolite, inquit, thesaurizare vobis thesauros in terra, ubi aerugo, et tinea demolitur, et ubi fures effodiunt, et furantur. Thesaurizate autem vobis thesauros in coelo, ubi neque aerugo, neque tinea demolitur, et [Col. 0726D] ubi fures non effodiunt nec furantur (Matth. VI).«

Dignum est itaque dilectissimi, ut haec verba Domini nostri Jesu Christi devote audiamus et juxta illius consilium divitias nostras non subterraneo specu, sed in thesauris coelestibus per manus pauperum ac per caetera misericordiae opera reponamus. Ipse enim Dei Virginisque Filius magni consilii est angelus, quem Deus Pater de coelis misit ad reconciliandum sibi humanum genus. Ipse quoque ad judicium veniens, his qui eleemosynas fecerunt, hujusmodi est dicturus palam cunctis audientibus: Venite, benedicti Patris mei, percipite regnum, quod vobis paratum est ab origine mundi (Matth. [Col. 0727A] XXV), etc. Illi vero qui de suis facultatibus subvenire miseris noluerunt, ab eo audituri sunt. Ite, maledicti, in ignem aeternum, qui praeparatus est diabolo (ibid.), etc. Perpendite, fratres charissimi, quia ideo justi regnum percepturi sunt, quia miseris de beneficiis a Deo sibi collatis misericordiam fecerunt. Impii vero in infernum cum diabolo et angelis ejus ideo praecipitandi sunt, quia non solum de facultatibus suis pauperibus misericordiam non fecerunt; sed, quod est gravius, viduas et orphanos crudeliter oppresserunt. Boni tanquam fideles Christiani verba Domini non contemnentes, sed cum fiducia promissa Dei exspectantes indigentibus eleemosynas contulerunt, ideoque de terris ad angelorum societatem transferentur; mali vero haec [Col. 0727B] omnia non facientes, neque Domini praecepta observantes, aeternis ignibus deputabuntur. Magnum quippe remedium est eleemosyna contra peccatorum vulnera; quia sicut ignem exstinguit aqua, ita eleemosyna exstinguit peccata (Eccli. III). Iterum eleemosynam approbando, dicit Scriptura: Abscondite eleemosynam in sinu pauperis, et ipsa orabit pro vobis ad Dominum (Eccli. XXIX). Etiam Daniel propheta ad eleemosynam faciendam Nabuchodonosor regem exhortans, ait inter caetera: O rex, consilium meum accipe, et peccata tua eleemosynis redime (Dan. IV). Nam et Tobias filium suum in Dei timore sollicitans, effectumque eleemosynae laudans, dicebat: Fili, de tua substantia da pauperibus, quia [Col. 0727C] eleemosyna a morte liberat, et non patitur animam ire in tenebras (Tob. III). Et alia multa sunt divini eloquii testimonia, quibus ostenditur, multum valere eleemosyna ad exstinguenda et delenda peccata. De reprobis in libro Sapientiae dictum est: Traducent eos ex adverso iniquitates eorum (Sap. IV). Et beatus Jacobus avaritiae deditos terribiliter arguens, ait: Judicium sine misericordia ei qui non facit misericordiam (Jac. II). De justis vero dicitur: Beati misericordes, quoniam ipsi misericordiam consequentur (Matth. V).

Libenter itaque, dulcissimi fratres, pauperibus date terrenum panem, ut acquirere possitis coelestem. Dominus enim Jesus Christus panis est vivus. Ego, inquit, sum panis vivus, qui de coelo descendi [Col. 0727D] (Joan. VI). Quomodo ergo dabit vobis seipsum, si pro amore ipsius pauperibus non dederitis panem terrenum? Sic enim ait ipse verus panis: Date, et dabitur vobis (Luc. VI). Quomodo ergo dabitur vobis, si indigentibus viscera misericordiae clauditis? Qualiter vos putatis ab eo aeternae beatitudinis praemium accipere, si de substantiis vestris non vultis miseris subvenire? Dignum est igitur, ut egenis juxta vires beneficia impendatis, cum et ipsi egeni sitis. Deus quippe nullius indiget, ideoque verus est Dominus. Hinc ait Psalmographus: Dixi Domino: Deus meus es tu, quoniam bonorum meorum non eges (Psal. XV). Cum ergo sit Deus et verus Dominus, [Col. 0728A] et bonorum nostrorum non egeat; tamen ut aliquid boni pro illius amore faceremus, esurire dignatus est in suis pauperibus. Breviter ergo fideles Christi audiant, digneque considerent, quanti sit meriti Christianos Christum pavisse esurientem, et quale sit crimen Christum contempsisse in suis pauperibus indigentem. Mutat quidem in melius hominem poenitentia peccatorum, quia de injusto facit justum. Sed nec ipsa videtur aliquid profutura, si a misericordiae operibus fuerit sterilis et vacua. Hoc testatur praeco veritatis, qui ad se venientibus dicebat turbis: Genimina viperarum, quis ostendit vobis fugere a ventura ira? Facite fructus dignos poenitentiae (Luc. III). Et iterum: Jam securis ad radicem arboris posita est. Omnis arbor, quae non facit fructum [Col. 0728B] bonum, excidetur et in ignem mittetur (ibid.). Quisquis itaque fructus dignos poenitentiae non fecerit, sine causa putat se per sterilem poenitentiam mereri posse peccatorum veniam. Qui sunt autem isti fructus, ipse consequenter ostendit. Nam post haec verba interrogabant eum turbae dicentes: Quid ergo faciemus? Ac si apertius dicerent: Qui sunt isti fructus, quos ut faciamus hortaris? Respondens autem dicebat illis: Qui habet duas tunicas, det non habenti; et qui habet escas, similiter faciat. Quid manifestius, fratres charissimi, quid certius, quid evidentius dici posset? Quid ergo aliud sonat quod superius ait: Omnis arbor non faciens fructum bonum, excidetur, et in ignem mittetur, nisi quod sinistri audituri sunt, videlicet: Ite in ignem aeternum: [Col. 0728C] esurivi enim et non dedistis mihi manducare (Matth. XXV), etc.

Misericordia ergo, dulcissimi fratres, ut superius dictum est, liberat a morte, et non patitur animam in interitum intrare [(7) 1Kb] . Haec in die judicii patrocinatur, sicut beatus Jacobus in epistola sua testatur: Superexaltat, inquit, misericordia judicium (Jac. II). Iterum dicit: Judicium sine misericordia illi qui non facit misericordiam (ibid.).

Notandum praeterea, quia talis debet esse misericordia, quae suscipiatur, non quae repellatur; quae peccata purget, non quae animam gravet; per quam nobis, ut ita dicam, faciamus debitorem Deum, non quae nos faciat reos ante Dominum. Sic ait Salomon: [Col. 0728D] Fili, honora Dominum de tuis justis laboribus (Prov. III). Qui de alienis rebus eleemosynas faciunt, in die judicii dicturi sunt: O Domine, nonne in nomine tuo eleemosynas fecimus, pauperes pavimus, nudos vestivimus, peregrinos suscepimus, et omnia, quae praecepisti, fecimus? (Matth. VII.) Ac si eis Dominus respondens, dicat: Dicitis quod eleemosynas pauperibus dedistis, et rapinas, quas fecistis, quare non dicitis? Horum, quos pavistis, memoramini, et illorum, quos necastis, non recordamini; illi, quos olim vestistis gaudebant, et quos spoliastis, lugebant. Quos hospitio suscepistis, memoriter retinetis, et obliti estis quot de suis habitationibus [Col. 0729A] expulistis. Ego quippe misericordiam fieri jussi, fraudes et rapinas non mandavi. Unus civis replebatur, et alius fame torquebatur. Non enim sciebat pauper ille, unde esset quod de manibus vestris accipiebat. Manducabat enim, et dicebat: Dominus mihi illum dedit. Ille autem miserrimus, cui injuriam faciebatis, cum lacrymis ingemiscebat, et gemitum illius Dominus audiebat. Vos ergo aliena rapitis, et de rapina eleemosynas facitis; miser vero ille, cui sua aufertis, voces ac singultus amarissimos emittit, eumque audire contemnitis, et ab eo faciem avertitis. Obliti enim estis vocem sapientis terribiliter intonantis, atque comminantis: Qui avertit faciem suam, inquit, a paupere, ipse invocabit Dominum, et Dominus non exaudiet eum (Prov. [Col. 0729B] XXI).

Itaque, dilectissimi fratres, de vestris justis laboribus pro Dei amore ministrate pauperibus. Non uni auferatis quod alteri tribuatis; nec vos alienis spoliis misericordes ostendatis. Nam quid prodest, si alium inde reficitis, unde alterum spoliatis? Condemnat talis eleemosyna, non salvat; peccata non delet, sed multiplicat. Tales ergo, fratres charissimi, eleemosynas facere studete, quae digne peccata vestra valeant exstinguere. Date eleemosynas non de rapina, sed de justa vestra substantia, ut earum fructum mereamini percipere in coelesti patria. Abscondite in sinibus pauperum justas eleemosynas, quatenus illarum orationibus adjuti, ad aeternas pertingere possitis divitias. Eleemosyna quippe [Col. 0729C] devote hilariterque pauperi porrecta, dantis omnino exstinguit peccata. Nam qui eleemosynam cum taedio tribuit, mercedem perdit. Unde beatus Augustinus [(8) 1Kb] : Si eleemosynam tristis dedisti, et eleemosynam et praemium perdidisti. Quod beatus Isidorus in secundo Synonymarum libro asserit [(9) 1Kb] , ubi ait: Qui cum tristitia manum porrigit, fructum remunerationis amittit. Non est enim misericordia, ubi non est benevolentia.

Notandum praeterea, quia multa sunt genera eleemosynarum, quae cum facimus, adjuvamur, ut dimittantur nostra peccata [(10) 1Kb] . Non ergo solum qui dat esurienti cibum, sitienti potum, nudo vestimentum, peregrinanti hospitium, fugienti latibulum, in [Col. 0729D] carcere posito visitationem, tristi consolationem, captivo redemptionem, debili subvectionem, caeco ducatum, infirmo medelam, erranti viam, dubitanti consilium, et quodcunque necessarium est indigenti; verum etiam qui dat veniam in se peccanti eleemosynam facit.

Quia igitur, fratres charissimi, his sanctae Quadragesimae diebus per arma justitiae a dextris et a sinistris exemplo Redemptoris nostri contra antiquum hostem pugnare debemus, necesse est ut jejuniis et orationibus atque eleemosynis devote insistamus. Jejunium quippe mortificat et vivificat. [Col. 0730A] Mortificat carnem, vivificat animam. Vitia exstinguit, virtutes nutrit.

Unde sancta Ecclesia de suis membris contra antiquum hostem ejusque tentationes legitime certantibus, ait in Canticis: Digiti mei plena myrrha probatissima (Cant. V). Sicut enim ab una manu plures digiti dividuntur, sic in una sancta conversatione justi hominis per discretionem diversae virtutes inveniuntur [(11) 1Kb] . Alia enim est virtus largitatis, alia abstinentiae; aliud opus humilitatis, atque aliud liberae increpationis. Aliud agimus, quando nos sub silentio continemus propter aedificationem propriam; atque aliud, quando proximis loquimur propter utilitatem suam. Sed digiti myrrha probatissima pleni esse perhibentur, quia in omne quod agitur semper [Col. 0730B] necesse est ut mortificatio carnis teneatur. Quae tunc probatissima esse jure dicitur, quando in omni suggestione, quae ab hoste ingeritur sine cessatione voluptas carnalis cavetur, ne suscipiatur.

Jejunium ergo, ut superius dictum est, vitia exstinguit, virtutes nutrit. Jejunate ergo, dilectissimi, non solum a cibis, sed etiam a vitiis; quia sanctius est jejunium vitiorum, quam ciborum. Beatius est a vitiis cessare, quam a cibis abstinere. Nam, ut ait Hispaniarum doctor Isidorus [(12) 1Kb] . Qui a cibis abstinent, et mala agunt daemones imitantur; quibus esca non est, et nequitia semper inest. Jejunia ergo cum bonis operibus filiis ecclesiae sunt utilia, Deoque acceptibilia. Bene utique jejunat, qui stomachum [Col. 0730C] a ciborum nimietatibus temperat, corpus vero a vitiorum sordibus separat. Jejunium ergo ciborum, et abstinentia peccatorum duo bona sunt. Jejunare a cibis, et abstinere a vitiis, duplex bonum est. Jejunium ciborum cum abstinentia peccatorum Deo facit hominem proximum atque acceptum.

Unde in veteri testamento praecipitur Nazaraeis, ut vinum et siceram, et quidquid de uvis est non bibant, nec comedant, nec etiam de uva passa vel de aceto, quod degenerat a vino (Num. VI). Quid ergo Nazaraeorum nomine, nisi abstinentium, continentiumque vita signatur? His in vino luxuria prohibetur, in sicera vero omnis terrena voluptas resecatur. Sicera enim ex diverso conficitur genere, [Col. 0730D] sicut et voluptas ex diversa vitiorum passione oritur. Illi ergo vinum non bibunt, et siceram bibunt, qui ad decipiendos homines, umbras quasdam et imagines se simulant habere virtutum. Uva passa illi vescuntur, qui ante humanos oculos abstinentiae pallore inficiuntur, ut ab hominibus laudentur. Acetum vero hi bibunt, qui post vitae sanctitatem, in praeteritorum vetustatem vitiorum labuntur, et corruptione veteris nequitiae delectantur.

Ut ergo jejunium vestrum, dilectissimi fratres, Deo possit esse acceptabile, sit purum, sit sobrium, [Col. 0731A] sit devotum, sit sanctum, sit castum, et misericordiae operibus plenum. Procul sit a vestris mentibus vinum, imo venenum luxuriae; absistat sicera voluptatis terrenae; absit uva passa, amor videlicet inanis gloriae; longe sit acetum, corruptio scilicet veteris malitiae et nequitiae. Nazaraei quippe sancti interpretantur. Estote itaque sancti, quoniam sanctus est Dominus Deus vester. Sanctificate jejunium juxta Joelis prophetae consilium (Joel. I). Sed quid est jejunium sanctificare? Corpus videlicet a nimietate ciborum temperare, vigiliis et orationibus convenienter insistere, linguam a maledicto, mendacio, et perjurio refrenare, pacem et concordiam inter fratres reformare, manus ad consolationem pauperum, atque ad caetera pietatis opera libenter [Col. 0731B] extendere. Jejunium quippe est sanctificare, adjunctis aliis bonis, dignam Deo abstinentiam carnis exhibere [(13) 1Kb] . Cesset itaque hoc tempore sancti jejunii ira, sopiantur jurgia, nusquam audiantur convicia vel maledicta. Incassum quoque jejuniis caro atteritur, si a pravis suis voluptatibus animus non refrenatur. Propheta inquit: Sanctificate jejunium [(14) 1Kb] . Ille quippe jejunium sanctificat, cujus cor nec adulatio divitum, nec parva magnaque munuscula subjectorum a recto itinere avertunt. Sanctificat jejunium, qui pro justitia nullum in praesenti vita accipit praemium. Jejunium sanctificat, qui saevientis iracundiae motus placabilitate mentis refrenat. Jejunium sanctificat, qui amore [Col. 0731C] castitatis luxuriae formas videre recusat. Jejunium sanctum facit, justitia cujus pretio non vilescit. Recte jejunium sanctificat, qui cor suum ab illicitis atque immundis cogitationibus purgat. Jejunium sanctificat, qui convicia, et maledicta a proximis illata patienter tolerat. Jejunium sanctificat, qui litigantium tumultus pacifici sermonis dulcedine mitigat. Sanctificat jejunium, qui necessitatibus pauperum pro suae quantitate substantiae exhibet solatium. Ad postremum vero ille jejunium perfecte sanctificat, qui seipsum divinis per omnia praeceptis subjicit, et diabolica a corde suo tentamenta repellit.

Notandum praeterea, quia, ut ait beatus Isidorus [(15) 1Kb] , tunc est perfectum et rationabile jejunium, [Col. 0731D] quando noster homo exterior jejunat, interior vero orat. Facile enim per jejunium oratio penetrat coelum.

Si ergo vultis [(16) 1Kb] , dilectissimi, orationem vestram volare ad Deum, facite ei duas alas, jejuniorum videlicet et eleemosynarum. Jejuniorum quippe humiliatione et eleemosynarum largitione facile impetrabitis effectum petitionis vestrae. Si jejuniis carnem nostram castigamus, et manus ad eleemosynas [Col. 0732A] faciendas libenter extendimus, celeriter, quae in oratione petimus, apud divinam clementiam obtinebimus.

Nos itaque, dilectissimi fratres, quibus propugnator invictus, scilicet Dominus noster Jesus Christus hanc venerabilem Quadragesimam dedicavit, carnalia respuentes desideria, sic membra nostra jejuniis et vigiliis castigemus, ut virtutibus animas saginemus. Si volumus, ut animae nostrae spiritualibus repleantur deliciis, sicut adipe et pinguedine (Psal. LXII), prius convenit a carnalibus nos desideriis abstinere. Esurire et sitire justitiam debemus in hoc mortali corpore ut satiari mereamur in aeterna beatitudine. Unde rex David cum summo desiderio novimus dixisse: Sitivit anima [Col. 0732B] mea ad Deum fontem vivum: quando veniam et apparebo ante faciem Dei? (Psal. XLI.) Et iterum: Sitivit in te anima mea, quam multipliciter tibi caro mea (Psal. LXII). Caro, ut ait beatus Isidorus [(17) 1Kb] , tunc Deum sitit, quando amoris Dei causa jejunando arescit. Tunc etiam veraciter anima Deum esurit et sitit, cum non solum a criminalibus, verum etiam a venialibus peccatis, in quantum possibile est, recedens, ad aeternae felicitatis gaudia summo desiderio pertingere concupiscit. Deum sitit, cum per sancti Spiritus gratiam de activa ad contemplativam vitam transire, summopere appetit [(18) 1Kb] . Jejunet ergo in nobis perniciosa luxuries, jejunet sumptuosa ventris ingluvies, jejunet omnis iniquitas perversa; jejunet contentio odiosa; jejunemus [Col. 0732C] ab epulis, et maxime a vitiis. Sic nos a cibis temperemus, sic a vino sobrii simus; ut nulla voluptatum ebrietas, vel iniquitas dominetur nobis, sed tales nos exhibeamus, ut ad peccatorum impetrandam veniam digni simus. Quid enim prodest observatione quadraginta dierum jejunandi nos tempora custodire, et jejunii legem non tenere? Quid prodest nos a conviviis abstinere, et diem litibus et jurgiis expendere? Quid prodest cibis non edere corporalibus, et diei spatium illicitis occupare operibus? Quid prodest panem non comedere proprium, et rapere violenter victum proximorum? Jejunium Christiani hominis refectio esse debet pauperis, nutrimentum concordiae et pacis. Quomodo putat se [Col. 0732D] Deo placere jejunando, cujus lingua polluitur mentiendo? Nec ille abstinendo a cibis sanctificat animam, qui pecuniam suam dat ad usuram (Psal. XIV). Illi quoque recte jejunant, et oraturi sanctam Ecclesiam digne frequentant, qui se lethalibus usurarum, caeterorumque vitiorum laqueis non implicant. Recte coram Deo jejunus orat, cujus cor immunditiae macula non sordidat, nec invidiae pestis lacerat. Bene etiam confitendo peccata sua in oratione pectus [Col. 0733A] percutit, qui omnem ab eo malignitatis furorem expellit. Hoc est, charissimi, religiosum jejunium. Hic fidelium pastus animarum; videlicet ut castitas jejunium nostrum sanctificet, patientia ornet, benignitas foveat, misericordia laetificet, humilitas commendet [(19) 1Kb] . Si ergo, charissimi, volumus diabolum Christi auxilio superare, si desideramus transeuntes e saeculo cum Deo regnare, si optamus sacratissimum Dominicae Resurrectionis diem celebrare, a cibo quidem vel potu pro posse corpora temperemus, a vitiis autem totis viribus jejunemus.

Solet quaeri: Cum in hac Quadragesima nos imitemur jejunium Christi, quare non jejunamus eo tempore quo ipse dicitur jejunasse? Tradidit enim Scriptura [Col. 0733B] quod post baptismum statim inchoavit jejunium. Est ergo quadruplex ratio quare jejunium nostrum Paschae continuamus. Prima causa est, ut sic velimus cum eo resurgere quia passus est pro nobis (I Petr. II), et nos cum eo compati debemus, et ideo jejunamus ante Pascha, ut post passionem statim sequatur resurrectio. Secunda causa est, ut per hoc filios Israel imitemur, qui primo eo tempore de Aegypto venerunt, postea eo tempore exierunt a Babylonia; quod inde probatur quia tam illi quam isti statim quando egressi sunt, pascha celebraverunt. Tertia causa est, quoniam fervor libidinis magis nos solet incendere in tempore veris. Ut ergo corporis aestum refrenemus, magis in hoc tempore, et maxime jejunare solemus. Quarta causa [Col. 0733C] est, quia statim post jejunium debemus corpus Domini accipere, ut scilicet paschalia mystice capiamus sacramenta. Quod est dicere: Sicut filii Israel priusquam comederent agnum, se affligebant, et comedebant lactucas agrestes, id est amaras, ita prius debemus nos ipsos in poenitentia affligere, [Col. 0734A] ut digni habeamur comedere Agnum vitae.

Ductus est itaque Jesus, ut supradictum est, in desertum ab spiritu, videlicet sancto, ut tentaretur a diabolo. Et inter alia statuit eum diabolus supra pinnaculum templi, et dixit ei: Si Filius Dei es, mitte te deorsum (Matth. IV). Cui respondit Dominus: Non tentabis Dominum Deum tuum (ibid.). Haec auctoritas non sic intelligenda est, ut quidam putant, quasi diceret: Non debes tentare me, qui Dominus et Deus tuus sum. Quod si diceret, statim agnosceret diabolus ipsum esse Dominum et Deum suum. Ad hoc quidem semper ipse laborabat, ut quoquo modo posset agnoscere, si esset Deus an homo. Si Deum cognosceret, recederet; si hominem, manus injiceret. Quod nunquam diabolus perfecte cognoscere [Col. 0734B] potuit, etiam eo in cruce moriente, dum illius animam se accepturum putavit. Quod ergo ait: Non tentabis Dominum Deum tuum, sic intelligendum, ac si Jesus Christus de se diceret: Non debeo tentare Patrem meum, qui Dominus meus est quoad humanitatem, et Deus meus quoad divinitatis essentiam. Non debeo tentare, inquam, cum de ratione et libero arbitrio habeam quid facere debeam. Deum tentat, qui in tantum de gratia praesumit, quod libero arbitrio nihil tribuat; verbi causa: Ut si quis positus in cacumine turris se praecipitet, dicens se non posse mori, nisi Deus voluerit, cum ex libero arbitrio habeat quid facere debeat. Omnes itaque, o dulcissimi fratres, eumdem Dominum nostrum Jesum Christum in communi deprecemur, ut sicut [Col. 0734C] pro nobis dignatus est nasci, tentari, pati, mori et resurgere; sic nos per seipsum ad coelestem patriam faciat pertingere. Qui cum Deo Patre et Spiritu sancto in Trinitate perfecta vivit et regnat Deus per omnia saecula saeculorum. Amen



SERMO DUODECIMUS. IN QUADRAGESIMA [(20) 1Kb] .
[Col. 0733]

[Col. 0733D] [(21) 1Kb] Paulus de tribu Benjamin ortus, ad Gamalielis pedes nutritus, prius Judaeorum advocatus, postea vero gentium apostolus, a Christo de coelo vocatus, et in terra prostratus, ex lupo ovis factus; tertium ascendit coelum sursum raptus, die ac nocte in profundum maris fuit mersus, sic est ad exhortationem nostram locutus: Ecce nunc tempus acceptabile, ecce nunc dies salutis; nemini dantes ullam offensionem, ut non vituperetur ministerium nostrum (II Cor. VI). Fratres charissimi, scire vos volo, quia in hoc quod Apostolus diem salutis nominat, duos esse dies demonstrat, id est diem temporis, et diem [Col. 0734D] aeternitatis ostendit. Dies temporis est, in quo omnia, quae sub coelo sunt temporaliter currunt; dies aeternitatis est, in quo angeli et animae sanctorum in coelo aeternaliter vivunt. Dies temporis est, in quo ea quae in hoc mundo sunt, ad nihilum deveniunt; dies aeternitatis est, in quo omnia, quae super coelos sunt aeternaliter consistunt. Dies temporis est in hac vita, dies aeternitatis est in futura. Quid est ergo quod Apostolus dicit: Ecce nunc tempus acceptabile, ecce nunc dies salutis, cum vita ista potius mors sit dicenda quam vita? Aut quare in hoc tempore dicitur dies salutis, cum dies ista plena sit doloris [Col. 0735A] et laboris? Procul dubio in hac vita tribulatio et angustia omnibus hominibus sunt communia. Nemo est in hac praesenti vita, qui non doleat et gemat, nemo qui non suspiret, nemo qui aerumnas non sustineat. Ubique mors, ubique luctus, ubique desolatio. Unde divina Scriptura dicit: Nascuntur filii Adam ad laborem et ad dolorem (Job. V), Iterum alibi dicit: Grave jugum super filios Adae a die nativitatis eorum, usque in diem sepulturae illorum in matrem omnium (Eccli. XL). Quomodo ergo dicitur in hac vita dies salutis vel tempus acceptum, cum indifferenter tantis malis sit plenum? Aut non congruentius diceretur dies salutis in futura vita, quae omni felicitate et jucunditate est plena? Ibi enim nemo moritur, nemo infirmatur, nemo laeditur, nemo [Col. 0735B] injuriam patitur, nemo irascitur, nemo contemnitur, nemo tentatur. Nullus ibi proximo invidet, nullus inimicum odio habet, nullus alteri offendiculum praebet, nullus ibi pauper, nullus indigens, nullus orphanus, nullus mendicus, nullus esuriens. Nunquam ibi auditur vox planctus, nec luctus, nec fletus. Non est ibi nox, nec asperitas frigoris, nec ardor aestatis, nec nubila hiemis. Nullus ibi concursus nubium, nec impulsus ventorum, nec fragor grandinum, nec terror tonitruorum, nec incommoditas turbinum. Sanctorum sunt ibi ineffabilia gaudia, quia nec oculus vidit, nec auris audivit, nec in cor hominis ascendit quae praeparavit Deus diligentibus se (I Cor. II). Ibi omnes sancti fulgebunt omni decore, [Col. 0735C] induti vestimento salutis et indumento laetitiae, eritque eis salus et laetitia aeterna, vita et beatitudo perpetua omnium bonorum, sufficientia sine omni indigentia. Etiam eorum claritas erit ut solis pulchritudo, sicut ait Dominus in Evangelio: Fulgebunt justi sicut sol in regno Patris mei (Matth. XIII). Unde etiam dicit Apostolus: Reformabit corpus humilitatis nostrae, configuratum corpori claritatis suae (Philip. III). Si ergo corpora sanctorum corpori claritatis Christi configurata, qui splendidior est quam sol, et Deus habitat in eis ut in templis, necesse est ut templa Dei splendidiora sint quam gloria solis. O quam gloriosissima illa coelestis patria in qua incessanter resonant harmoniae coelorum, concentus angelorum, nova cantica innocentum, et dulcissima [Col. 0735D] organa sanctorum! O quam desiderabilis illa coelestis patria in qua fons omnium bonorum Deus consistit, qui ex seipso omnes habitantes in ea sufficienter reficit! O quam gloriosissimus ille fons omnium bonorum Deus, de quo odor suavitatis emanat, qui omnes seipsum videntes satiat, eosque ubertate suae dilectionis ineffabiliter inebriat!

Quomodo ergo de praesenti vita dicit Apostolus: Ecce nunc dies salutis, cum futura vita innumerabilibus sit plena bonis, et haec praesens tantis abundat malis? Aut quare tempus acceptum dicitur, in quo tanta adversa patimur, et ad ultimum absque ulla retractione morimur? Et tamen, fratres dilectissimi, [Col. 0736A] verum dicit Apostolus, quia nunc est acceptum tempus, in quo per poenitentiam remissionem peccatorum nostrorum acquirere valemus. Revera dies nostrae salutis est in hac vita, in qua omnium delictorum veniam consequi possumus per bona opera. Tantummodo in hac praesenti vita est licitum operari bonum. In futura namque vita operatio a nobis jam non exigitur, sed retributio meritorum exspectatur. Oportet ergo illum prius bonis operibus insistere qui cum Christo in coelesti patria cupit regnare [(22) 1Kb] . Non enim pervenitur ad magna praemia, nisi per magnos labores. Unde Paulus apostolus: Non coronabitur, nisi qui legitime certaverit (II Tim. XXV). Et beatus Isidorus: Multos sudores sustinemus ut ad coelum pervenire possimus. Dicatur [Col. 0736B] ergo: Ecce nunc tempus acceptabile, ecce nunc dies salutis. Dignum est ergo, dilectissimi, ut dum adhuc in hoc mortali corpore vivimus, per lacrymas et puras orationes praemium nobis aeternae salutis ab omnipotenti Deo quaeramus. Immutemus habitum in cinere et cilicio, et emendemus ea quae hactenus negligenter egimus in Dei servitio, dum adhuc vivimus in hoc saeculo, quia in inferno nulla est redemptio. In hoc praesenti tempore studeamus placere Deo per bona opera, quia in futuro saeculo eleemosynae sive jejunia coram Deo non erunt acceptabilia. Ergo dum tempus est, operemur bonum quod possumus, ne si dum possumus, noluerimus, forte, cum voluerimus, non possimus. Unde dicit Dominus: Venit nox [Col. 0736C] quando nemo potest operari (Joan. IX). In futura vita nihil proficit poenitentia, ibi nec lacrymae aliquid valent, nec suspiria. Ibi jam nullus est indulgentiae locus, nulla poenitentiae patet libertas, nullus est ad confessionem recursus, nulla datur correctionis licentia, nullus est ad veniam regressus. Interea dignum est ut sententiam sapientissimi Salomonis ad memoriam reducamus. Omnia, inquit, subaudis bona, quaecunque invenerit manus tua instanter operare, quia nec sapientia, nec scientia, nec ratio, nec opus aliquid valet apud inferos quo tu properas (Eccle. IX). Igitur, fratres charissimi, dum adhuc licentiam bene operandi habemus, spiritualibus studiis insistamus, ne forte cum tepidis, otiosis et vagantibus in novissimo die pereamus. An forte putatis quia [Col. 0736D] simul potestis in praesenti vita gaudere cum saeculo, et in futura cum Christo? Putatis quia in hac praesenti vita simul potestis terrenis delectationibus inservire, et postmodum in coelesti patria cum sanctis Dei aeternaliter vivere? [(23) 1Kb] Difficile est Deum simul et mundum diligere. Impossibile est coelestibus simul et terrenis inservire curis. Deum perfecte non diligit, qui amorem suum in hujus mundi delectationibus defigit. Unde Joannes evangelista dicit: Si quis diligit mundum, non est charitas Patris in eo (I Joan. II). Forsitan putatis quia sancti homines regnum Dei acquisierunt per temporalium rerum delectationem, et non potius per tribulationem? [Col. 0737A] Legimus enim de ipsis apostolis, quia serviebant Deo in fame et siti, in jejuniis plurimis, in frigore et nuditate, in vigiliis multis (II Cor. II). Nam et ipsi martyres per multa tormenta, quae pro Christi nomine sustinuerunt, ad coelestia regna pervenerunt. Sancti etiam confessores per religiosae conversationis iter gradientes, et in Dei servitium sese fortiter restringentes, coelestium bonorum sunt effecti consortes. Virgines quoque Deo dicatae, quamvis sexu et aetate essent fragiles, et nimiae teneritudinis, tamen pro Christo adversa patienter sustinendo pervenerunt ad praemia aeternae beatitudinis. Profecto omnes sancti quicunque ad coeleste regnum jam pervenerunt, prius propter Deum in corporibus suis certamina pertulerunt, exceptis [Col. 0737B] parvulis qui boni vel mali distantiam necdum noverunt. Sed cur ista de hominibus loquimur, cum ipse Redemptor noster qui in mundum sine peccato advenit, de hoc mundo sine poena passionis non exivit? Si ipse Dei Filius, qui nunquam peccatum fecit, prius pertulit passionis sententiam, quam intraret in gloriam suam, nos miseri omni iniquitate pleni, quomodo sine laboris certamine quaerimus pervenire ad coelestem patriam? Et certe ipse Dei Filius non pro se, sed pro nobis est passus, relinquens nobis exemplum, ut sequamur vestigia ejus (I Petr. II). Unde ipse ait: Qui vult post me venire, abneget semetipsum, et tollat crucem suam et sequatur me (Matth. XVI). Sequi enim imitari est; et quid est imitari Christum, nisi carnales concupiscentias ac [Col. 0737C] desideria in nobis mortificare? Ille veraciter Christum sequitur, qui pro amore illius adversa hujus mundi libenter patitur. Unde in Canticis canticorum in ejus laude dicitur: Comae ejus sicut elatae palmarum, nigrae quasi corvus (Cant. V). [(24) 1Kb] Quid per comas, id est capillos Christi, nisi fideles quosque intelligimus, qui, dum fidem sanctae Trinitatis in mente custodiunt, et Deo adhaerentes, quod corde credunt opere perficiunt, quasi in capite Christi pendentes honorem conferunt? Palma autem valde in altum crescendo se erigit et victoriam significatione sua ostendit. Comae ergo Christi sicut elatae palmarum sunt, quia servi Dei dum semper ad alta virtutum se erigunt, per Dei gratiam quandoque ad [Col. 0737D] victoriam se perducunt, quia terrena desideria cum suis oblectationibus vincunt. Comae Christi nigrae sicut corvus existunt, quia fideles quique, quamvis in coelum virtutibus se erigant, tamen peccatores se esse cognoscunt. Corvus, ut dicitur, pullos suos ex toto non cognoscit, nec eos plene cibis reficit, donec pluma in eis nigrescit. Corvus pullos suos de longe aspicit, nec ad eos propius vult accedere, quousque eos videat plumis nigrescere. Sic Dominus noster Jesus Christus tunc electos suos maxime quasi filios cognoscit et diligit, quando eos ad similitudinem sui libenter adversa hujus mundi pati conspicit. Tunc praecipue in se credentes rore sancti [Col. 0738A] Spiritus nutrit et dulcedine sui amoris reficit, cum eos jejunando, vigilando, a vitiis carnis abstinendo, ad passionis suae imitationem quasi nigrescere conspicit.

Vos ergo, charissimi, si ad Jesu Christi similitudinem tenditis, in hac die salutis corpora vestra macerate abstinentia et jejuniis. Si Jesum Christum cupitis imitari, pro amore illius carnem vestram jejuniis et abstinentiis domate in hoc acceptabili tempore. Procul dubio si causa amoris illius in hac vita adversa pertuleritis, in coelesti patria cum ipso regnabitis, sicut ait Apostolus: Si compatimur, et conregnabimus (II Tim. II). Si ei in hoc saeculo eleemosynis, vigiliis, sacrificiis et in caeteris bonis operibus ministraveritis, post hanc vitam in coelesti [Col. 0738B] regno ubi est ipse, et vos eritis. Sic enim ipse dixit: Qui mihi ministrat, me sequatur; et ubi sum ego, illic et minister meus erit (Joan, XII). Igitur, dilectissimi, non vos pigeat jejunare, ut ad convivia aeternae vitae cum Christo possitis intrare. Sed tamen ille bene a cibis jejunat qui et a pravis actibus et a mundi cupiditatibus cessat. Unde dicit beatus Isidorus noster patronus: Quicunque a cibis abstinent et prave agunt, daemones imitantur, quibus esca non est, et nequitia semper inest. Quomodo se jejunare putat qui carnes fratrum suorum murmurando crudas manducat? Aut quomodo se dicit abstinere a cibis qui membra proximorum suorum detrahendo rodit sicut canis? Qualiter se putat jejunando a cibis Deo placere qui nunquam desinit murmurando, detrahendo, [Col. 0738C] susurrando fratres suos scandalizare? Per talia quippe jejunia peccata non delentur, sed amplius augentur. Nec ille peccata sua jejunando redimit qui relicto lectionis et orationis studio, contentionibus atque otiosis fabulis intendit. Etiam ille inutiliter jejunat qui libenter adversus fratres suos lites et discordias suscitat. De talibus dicit Dominus per prophetam: Ecce ad lites et contentiones jejunatis, et percutitis pugno impie (Isai. LVIII). Impie percutit pugno qui proximo convitiatur in publico. Ille etiam non bene jejunare creditur qui in coena usque ad distentionem ventris reficitur. Non est ibi aestimandum jejunium, ubi hora coenae venter cibis repletur ultra modum. Unde iterum beatus Isidorus: Spernitur jejunium, quod in vesperum repletione reficitur [Col. 0738D] ciborum. Neque enim est ibi abstinentia reputanda, ubi statim ventris saturitas fuerit subsecuta. Tota enim die epulas in cogitatione ruminat, qui ad explendam gulam sibi vespere delicias praeparat. Quos propheta increpat, dicens: Ecce in die jejunii vestri invenitur voluptas vestra (Isai. LVIII). Voluptas enim deliciae intelliguntur. Talia itaque jejunia Deum non placant, sed amplius ad iracundiam provocant. Jejunia ergo cum bonis operibus Deo sunt acceptabilia, et in remissione peccatorum utilia. Hoc est ergo perfectum jejunium, quando Dei servus interius orat, et exterius jejunat, et linguam suam ab [Col. 0739A] otioso sermone refrenat. Tunc veraciter nostrum Deo jejunium placet, quando mens interius abstinet a vitiis, et caro exterius a cibis. Tunc oratio facilius penetrat coelum, quando servus Dei per abstinentiam corpus portat aridum, et lingua suum custodit silentium. Os quippe nostrum ab omnipotenti Deo tanto longinquum fit in oratione, quanto amplius inquinatur stulta locutione. Castigetur itaque corpus a vitiis per ciborum abstinentiam, et lingua refrenetur ab otiosis verbis per silentii custodiam. Corpori adhibeatur mensura abstinentiae, ne in eo ignis luxuriae convalescat; linguae autem frenum taciturnitatis imponatur, ne durum ab ea verbum procedat. Caro per abstinentiam temperetur a cibis, ne contra animam superbiat; lingua vero restringatur [Col. 0739B] a superfluis collocutionibus, ne in vitium levitatis prorumpat. Ubi enim est venter cibis repletus, ibi omnino est ignis luxuriae succensus. Corpus vero quod abstinentia frangit, ignis luxuriae non exurit.

Sequitur: Nemini dantes ullam offensionem, ut non vituperetur ministerium nostrum. Unde idem Apostolus alibi ait: Malum est homini, qui per offendiculum manducat (Rom XIV). Et iterum: Noli tuo cibo perdere illum pro quo Christus mortuus est (Ibid). Ille ergo fratribus suis offensionem dat, qui per offendiculum manducat. Quis est qui per offendiculum manducat? Ille videlicet qui sibi delicatiores cibos praeparat. Ille sine dubio manducat per offendiculum, [Col. 0739C] qui communes cibos habet fastidio, et sibi ad explendam gulam meliores praeparat extra conventum. Nihilominus aliis praebet offensionem, qui ad satianda gastrimargiae, id est gulae desideria, accuratiora sibi seorsum praeparat alimenta, quasi non possent illi sufficere ea quae fratribus sunt communia. Malum est ergo homini, qui per offendiculum manducat, quia per ingluviem sui ventris occasionem murmurandi fratribus suis praestat. Male comedit, qui pro cibo suo alios murmurare facit. Et tamen sicut ait idem Apostolus: Esca ventri, et venter escis: Deus et hunc et hanc destruet (I. Cor. VI).

Aliter: Nemini dantes ullam offensionem, ut non vituperetur ministerium nostrum. Ac si aperte diceret: [Col. 0739D] Cum omni sollicitudine mandata Christi custodite, a peccatis vero et vitiis recedite, ne alii scandalizentur in vestra transgressione; quia si caste vixeritis, sobrie, et pie (Tit. II); vobiscum et alios ad regnum coelorum potestis perducere. Si autem mandata Christi implere neglexeritis, et peccatis et vitiis adhaeseritis, aliis offensionem pravae conversationis dabitis, quia per vos vituperabitur ministerium evangelicae praedicationis.

Hanc sententiam, fratres charissimi, sine gravi gemitu dicere non possumus; quia hodie, dum male vivimus, ministerium Christianae religionis vituperari facimus. Nos qui debueramus per bona opera, [Col. 0740A] quasi luminaria hominibus lucere; nos eis damus hodie exemplum perversae vitae. Jam non dicunt homines saeculares: Ingrediamur monasterium ut animas nostras salvemus in eo; sed potius dicunt: Melius est nobis sic esse in saeculo. Dicunt etiam: Quare relinquemus saeculum, et ingrediemur monasterium, cum invidia et odio, ac detractione sit plenum? Nunquid, fratres charissimi, sine causa hoc dicunt? Nequaquam. Siquidem jam non sumus religiosi, sed deliciosi. Major nobis cura est implendi ventrem cibis quam serviendi Deo in psalmis et hymnis. In epulis namque et in vestibus mollitiem et delectationem quaerimus. Ex quo autem sufficienter satiamur, non intramus secretarium, ut in eo silenter preces coram Domino effundamus in remissionem [Col. 0740B] peccatorum illorum, quorum eleemosynas manducamus; sed libentius collocutorium petimus, ut ibi risus et jocos, vana et superflua verba atque rumores saeculi audiamus. Et tamen non promisit Dominus consolationem ridentibus, sed lugentibus. Nec dixit: Beati qui rident, sed, beati qui lugent (Matth. V). Ipse alibi male ridentibus dicit: Vae vobis, qui ridetis nunc; quoniam lugebitis et flebitis (Luc. VI). Unde etiam beatus Jacobus ait: Miseri estote, et lugete; quia risus vester in luctum convertetur, et gaudium in moerorem (Jac. IV). De his autem qui veraciter peccata sua lugent, ait: Beati qui lugent; quoniam ipsi consolabuntur. Quid ergo? Procul dubio hujusmodi vivendo multis offensionem [Col. 0740C] damus, et ministerium sanctae Ecclesiae vituperari facimus. Dum male vivimus nosmetipsos condemnamus, et alios scandalizamus. Graviter in Deum peccant, qui aliis ex se pravae conversationis exempla demonstrant. Quod ita esse Hispaniarum doctor Isidorus affirmat, dicens [(25) 1Kb] : Deteriores sunt, qui sive doctrinis, seu pravis exemplis vitam et mores bonorum corrumpunt, his qui substantias aliorum, praediaque diripiunt. Raptores bona nostra quae extra nos sunt diripiunt. Illi vero qui per prava exempla, sive perversam doctrinam mores proximorum corrumpunt, ipsos proprie quos decipiunt, secum damnabiliter raptos ad inferna perducunt. Multo deteriores sunt, qui mores bonos auferunt, quam qui res terrenas rapiunt, quia divitiae hominum boni mores [Col. 0740D] sunt. Nimirum pejores sunt qui hominum rapiunt animas, quam qui terrenas substantias. Multum distant damna morum a damnis temporalium rerum. Quare? Quia res temporales extra nos sunt, boni autem mores intra nos existunt. Quoscunque ergo exemplo nostrae pravitatis perdimus, de eis procul dubio rationem reddituri sumus. Oportet igitur nos bonum habere testimonium ab his qui foris sunt et ab his qui intus. Bona vita est nobis necessaria propter nos, bona autem fama propter caeteros.

Fratres charissimi, sicut jam superius diximus, multo melius est nobis per actam et angustam viam coelum conscendere, quam per amplam et [Col. 0741A] spatiosam in infernum descendere. Si vos igitur delectat magnitudo coelestium praemiorum, non deterreat certamen laborum. Si de manu Domini coronas immarcescibiles desideratis accipere, corpora vestra jejuniis macerate. Si veraciter coelestis patriae delicias concupiscitis, die ac nocte perseverate in orationibus et vigiliis. Si ad societatem supernorum civium optatis pertingere, castitatem mentis et corporis custodite. Si ex toto mentis desiderio ab ubertate domus Dei inebriari quaeritis, [Col. 0742A] expellite a cordibus vestris amorem terrenae delectationis. Si ad aeterni fontis dulcedinem et satietatem, scilicet visionis Dei voto et desiderio vultis pertingere, oculos mentis ad illam coelestem patriam erigite, in qua ex eodem fonte satiantur et satiari desiderant angeli et sanctorum animae, ut et vos ab eodem satiari mereamini sine fine, praestante eodem Domino nostro Jesu Christo, qui cum Patre et Spiritu sancto vivit et regnat Deus per omnia saecula saeculorum. Amen.



SERMO DECIMUS TERTIUS. DOMINICA SECUNDA IN QUADRAGESIMA [(26) 1Kb] .
[Col. 0741]

[Col. 0741B] [(27) 1Kb] Isaac sancti Abrahae patriarchae filius ex repromissione, in terra Chanaan genitus, semen aeternum vocatus, conjugalis vitae castimonia clarus, promptus ad gratiam, ad ignoscendum paratus; qui excludentes se non armis expulit, se dpatientia superavit, poenitentes cum bonitate recepit, qui per timorem Dei eo usque honorem parenti detulit, ut ad aram sponte sacrificandus accederet, atque in figura Christi mortem non recusaret. Sed quia ista, fratres charissimi, breviter praediximus, dignum est ut ad Dei honorem et vestrae eruditionis utilitatem, illius gesta latius percurramus [(28) 1Kb] . Centenario itaque Abraham Sara uxor sua filium ei genuit, quem ex divino praesagio Isaac vocavit. Hunc cum vidisset mater ludentem cum [Col. 0741C] Ismaele, indigne ferens, et in hoc spirituale mysterium intelligens, protinus ad Abraham loquitur dicens: Ejice ancillam, et filium ejus: Non enim haeres erit filius ancillae cum filio meo Isaac (Gen. XXI). Nunc igitur quaerendum est, cur antea Sara maritum de ancilla filium suscipere voluit (Gen. XVI); aut cur nunc illum cum matre jubet domo expelli? Quod videlicet non zelo accensa fecit, sed mysterio prophetiae compulsa mandavit. Agar quippe, secundum quod Apostolus dicit, in servitute carnalem populum genuit. Sara vero libera populum, qui non secundum carnem, sed in libertate est vocatus, genuit, quia in libertate eum Christus vocavit (Galat. IV). Hoc igitur mysterio figurabatur [Col. 0741D] priorem populum in servitutem generatum peccatorum, in domo Rachel [(29) 1Kb] , id est in Ecclesia non manere in aeternum, nec esse haeredem Christianorum, nec cum filio nobili, id est cum fideli populo regnum coelestis gloriae possessurum. Cum igitur Abraham educeret Agar de domo sua, accepit panem, et utrem aquae, et dedit ei, infantem humero [Col. 0742B] ejus imposuit, sicque eam dimisit. Exiens autem Agar in humero portans infantem, erravit per solitudinem. Cumque morientem filium siti projecisset sub arbore, apparuit ei angelus Domini, et demonstravit fontem aquae, quae potavit filium suum, isque paulatim coepit vires resumere (Gen. XXI). Quid ergo significat quod exiens Agar, suis infantem humeris imposuit, nisi quod peccator populus et insipiens cervicem matris suae Synagogae gravavit, cum in passione Christi, Sanguis ejus super nos, et super filios nostros (Matth. XV), clamavit? Panes autem aut indicabant, quod vetus sacerdotium [(30) 1Kb] sive doctrina carnalis in pelle mortua clausa, id est in carne veteris hominis praevaricationis sententia damnata, quae nec [Col. 0742C] sitim satiat, nec refrigerium praestat, sed aestu tepida potantes ad vomitum provocat. Quod vero errat Agar cum filio suo in solitudine Bersabee, significat synagogam cum omni populo suo de terra sua expulsam, sine sacerdotio et sacrificio in toto orbe errare, et viam quae Christus est, penitus ignorare. Quod filius ejus siti deperiit, populum nullam habentem spiritualem purificationem ostendit. Quod vero filium morientem siti sub arbore projecerit, et sic, demonstrante angelo, fontem aspicit, significat quosdam ex populo ad umbram ligni crucis consecuturos [(31) 1Kb] refrigerium salutis.

Sciendum autem quod quatuor in Veteri Testamento absque ullo velamine nominibus suis, antequam [Col. 0742D] nascerentur, vocati sunt, videlicet Ismael, Isaac, Salomon et Josias; in novo autem duo, scilicet Joannes et Christus. Quod puer Ismael plorat, et eum Dominus exaudit, sicque demonstrante angelo, fontem aspicit, hoc pro illis dicit qui ex Judaeis ad Christum convertuntur, ac flentes retroactos errores exaudiuntur, reseratisque oculis cordis [Col. 0743A] fontem aquae vivae contemplantur, id est Christum Filium Dei vivi, qui de se ipso in Evangelio loquitur: Ego sum fons aquae vivae. Si quis sitit, veniat, et bibat (Joan. VII). Et iterum: Qui biberit ex aqua quam ego dabo ei, non sitiet in aeternum (Joan. IV). Unde et Ismael exauditio interpretatur. Angelus autem iste similitudo est Eliae, per quem in fine mundi crediturus est populus iste.

Unde per Malachiam dicitur: Ecce ego mittam vobis Eliam, qui convertat corda patrum in filios, etc. [(32) 1Kb] Judaei dicunt ante suum Christum Eliam esse venturum, et omnia restauraturum. Unde et Christo in Evangelio, quod Elias venturus sit, a Pharisaeis proponitur quaestio. Quibus ipse ait: Elias quidem veniet, et jam venit (Matth. XVII, 12): [Col. 0743B] in Elia scilicet Joannem intelligens qui ante faciem ejus missus fuit. Dicatur ergo: Ecce ego mittam vobis Eliam prophetam, antequam veniat dies Domini magnus et horribilis, et convertet corda patrum in filios et cor filiorum ad patres eorum, ne forte veniam, judicaturus scilicet, et percutiam terram anathemate, separando oves ab hoedis (Malach. IV). Post Moysem, id est legem spiritualiter servandam, dicit mittendum Eliam: in quo prophetia signatur quia, antequam Dominus in judicio anathemate percutiat terram, mittet chorum prophetarum; qui significatur in Elia, qui etiam interpretatur Deus meus, et est de oppido Tesbi, quod sonat conversionem ad poenitentiam. Hic Elias convertet cor patrum, [Col. 0743C] Abraham scilicet, Isaac, et Jacob, qui fidem rectam tenuerunt, et caeterorum prophetarum ad instructionem posterorum de fide Salvatoris, in quem et ipsi crediderunt; et cor filiorum ad patres eorum, quia suscipient fidem, quam illi habuerunt. Vel cor patris ad filium, id est Dei ad hominem, qui spiritum adoptionis acceperit; et cor fidelium, id est filiorum, ad Patrem suum Deum, ut voluntatem ejus impleant in omnibus quae ipse praecipit. Si Elias non ante converterit cor patrum ad filios, et cor filiorum ad patres eorum, cum venerit dies Domini magnus justis, et horribilis injustis, percutiet verus judex, non coelum, non eos scilicet, qui cogitatione et opere in coelo versantur, sed terram anathemate, id est eos qui terrena et prava operantur.

[Col. 0743D] Verum quia statim vocavit angelus Domini Agar, dicens: Surge, tolle puerum, quia in gentem magnam faciam eum (Gen. XVII); hoc significat, sive copiosum populum Judaeorum, sive quod illi qui ex eis Christo credidissent, consecuturi essent coelestis regni gloriam in aeternum. Quod autem eumdem angelum, qui loquitur ad Agar, prius angelum Scriptura demonstret, deinde Deum, Filium Dei eum fuisse credendum est, qui per legem et prophetas semper locutus est, qui propter obedientiam paternae voluntatis angelus vocatus est. Dei Filius [Col. 0744A] secundum naturam Patris Deus est, quia vere sicut et Pater ipse Deus est.

[(33) 1Kb] Jubetur deinde Abraham immolare unicum filium suum procul a domo super unum montium. Ille autem obtemperans Deo votum solvit, asinum stravit, ligna imposuit, servos longe dimisit, solus cum filio ascendit, triduo ad locum pervenit, antequam veniret filius ad locum sacrificii, ipse sibi immolandus ligna portavit. Deinde Abraham armatus gladio, et jam pene ut feriret, admonetur ut parceret filio, et non tamen recedit sine sacrificio, et sine sanguine fuso. Apparens namque aries in vepre haerens cornibus immolatur, sicque peracto sacrificio ad Abraham dicitur: Benedicam tibi, et multiplicabo semen tuum sicut stellas coeli et velut arenam [Col. 0744B] maris, etc. (Gen. XXII.) [(34) 1Kb] Cur iste aries in cornibus haerebat et non in lana, nisi quia passurum Christum praefigurabat pro salute humana? Ergo propter figuram Christi factum est, quia virtus illius, id est divinitas inter spinas Judaeorum peccatorum, ubi plus constringitur virtus, et non dolet ante passionem. Lana vero ejus in ignem citius ardet, id est caro in passione. Possidebit semen tuum portas inimicorum suorum, et benedicentur in te omnes gentes terrae, quia obedisti voci meae (ibid.). [(35) 1Kb] Nunc igitur, dilectissimi, videndum restat quid sub hujus sacramenti mysterio lateat. Iste enim Abraham, quando filium unicum ad immolandum perducebat, personam Dei Patris gerebat. Sed quid est [Col. 0744C] quod eum senex suscipit, cum Deus non senescit? Quia videlicet ipsa de Christo pronuntiatio jam quodammodo senuerat, quando Christus natus est in hoc mundo. Inchoatum enim est ab Adam, ubi dictum est: Erunt duo in carne una (Gen. II). Sacramentum illud videlicet magnum in Christo et in Ecclesia (Ephes. V). Et completa est sexta aetas saeculi, quae significatur Abrahae senecta, quia ipsum sacramentum Dei jam longum erat, et senectus Sarae in plebe Dei, hoc est in multitudine prophetarum praeostensa. Hoc idem significat, quia natus est Christus in fine temporum, ex ipsa plebe sanctorum Patrum. Sterilitas autem ejus intimat, quod in hoc saeculo spe salvi facti sumus, et in Christo tanquam Isaac, omnes nati sumus; quia Patrum [Col. 0744D] Ecclesia in fine temporum, mirabili Dei gratia, non natura, fecunditatem procreavit, ex cujus virginali utero renati sumus. Jam deinde sequens historia, quod imaginarie sacramento portendat, est aspiciendum, et enucleatius pertractandum. Quis namque in Abraham, ut dictum est, illa immolatione figurabatur, nisi Pater excelsus? Quis vero in Isaac nisi Christus? Nam, sicut Abraham unicum et dilectum filium Deo victimam obtulit, ita Deus Pater unigenitum Filium suum pro nobis tradidit. Et sicut Isaac ligna portavit in quibus erat imponendus, ita et Christus gestavit in humeris lignum [Col. 0745A] crucis suae, in quo erat crucifigendus. Duo autem servi dimissi et non perducti ad locum sacrificii, Judaeos significabant, qui cum serviliter viverent [(36) 1Kb] , et carnaliter saperent, non intelligebant passionem Christi; et ideo non pervenerunt ad locum sacrificii. Cur autem duo servi, nisi quia populus ipse in duas partes erat dividendus? quod factum est, Salomone peccante, quando loco regni divisus est idem populus, non errore pietatis (III Reg. XI): quibus etiam saepe dicitur per prophetas: Israel adversatrix, et Juda praevaricatrix. [(37) 1Kb] Asinus autem ille insensatam designat stultitiam Judaeorum, qua recalcitrant adversus Christum Dominum suum. Ista insensata Judaeorum stultitia sacramenta Christi in lege portabat, et quid ferebat, [Col. 0745B] prorsus ignorabat. Jam quod dictum est eis: Exspectate hic cum asino: postquam adoraverimus, revertemur ad vos (Gen. XXII); audi Apostolum dicentem ad Romanos: Nolo vos fratres ignorare mysterium hoc (ut non sitis vobismetipsis sapientes); quia caecitas ex parte contigit in Israel donec plenitudo gentium intraret, et sic omnis Israel salvus fieret (Rom. XI). Ac si apertius diceret: Nolo vos ignorare hoc mysterium, id est occultum Dei judicium, mysterium dico, ut non sitis vobismetipsis sapientes, id est ne putetis vos vestro ingenio hoc posse discutere; quia caecitas ex parte contigit in Israel, ut non omnes nec ex natura excaecati, sed ex parte; donec omnis plenitudo gentium intraret, et donec intraret, [Col. 0745C] causa et terminus; et sic postquam intraverit, omnis Israel, praedicantibus Elia et Enoch, aemulando gentes, salvus fieret. Quod dicit, donec plenitudo gentium intraverit, videtur determinatio esse caecitatis, et etiam causa aliqua cur caecitas contigit, et per hoc quod mysterium dicit, causam quare Deus sic faciat, eos latere dicit. Verumtamen ideo Dominus hoc videtur fecisse ut causam gloriandi auferret: quod etiam nos altius possumus dicere.

Deus omnes angelos in magna dignitate constituit, quorum quidam nondum experti fragilitatem suam, sed a seipsis credentes se habere tantam dignitatem, versi in superbiam repulsi sunt a Deo, qui eos creavit. In quo casu alii qui non consenserunt, [Col. 0745D] naturam suam quantum ad se debilem reminiscentes, ita confirmati sunt, ut non sibi sed soli Deo dignitatem suam attribuerent; qui nunquam prorsus firmati fuissent, nisi illi cecidissent: nam et ipsi, ut credimus, ex dignitate superbirent. Deus similiter hominem in magna dignitate creavit, qui etiam nondum suam expertus fragilitatem, similiter per superbiam cecidit: qui si non cecidisset, aliis misericordia non provenisset, quia confisi in sua dignitate superbirent. Ideo etiam post ipsum Adam omnes aequaliter excaecari permisit, ut si quis postea illuminaretur, non haberet unde superbiret, nec unde gloriaretur. Illuminavit siquidem Abraham [Col. 0746A] et quosdam alios patres qui suam et aliorum fragilitatem recognoscentes, de ipsa illuminatione non superbirent, sed potius Deo gratias agerent. Postquam vero ipse in carne venit ad conservationem humilitatis, non Judaeos, sed gentes illuminavit. Si enim Judaeos statim ad fidem vocaret; quia Judaei cognitionem Dei habuerant, et quaedam bona opera fecerant, forsitan superbiendi causam, quamvis injustam, haberent, de quibus gentiles nullo modo superbire possent. Itaque post longam excaecationem illuminabuntur, ut sic non habeant quo glorientur.

[(38) 1Kb] Qui est ergo caecitas? videlicet, exspectate hic cum asino. Ut plenitudo, ait, gentium intraret. Hoc est: Postquam adoraverimus, revertemur ad vos; [Col. 0746B] postquam videlicet sacrificium crucis Dominicae impletum, per gentes fuerit praedicatum, hoc est ut plenitudo gentium intraret. Et quid est, revertemur ad vos? Et sic omnis scilicet Israel salvus fieret. Triduum autem illud in quo venerunt ad locum immolandi, tres significat aetates mundi. Unam videlicet ante legem, aliam sub lege, tertiam sub gratia. Ante legem, ab Adam usque ad Moysem; sub lege, a Moyse usque ad Joannem. Inde jam a Domino et quidquid restat, dies tertius est gratiae; in qua tertia aetate, quasi post triduum, completum est sacrificii sacramentum. Deinde Isaac, ligatis pedibus, in altari ponitur, et Dominus in ligno suspensus cruci affigitur. Sed illud quod in Isaac figuratum est, ad [Col. 0746C] arietem transjectum est. Quare? Quia Christus ovis est. Ipse enim est Filius, ipse et agnus. Filius quia natus, aries quia pro salute mundi est immolatus. Sed quid est quod aries cornibus haerebat, nisi quia cornua crucis significabat? Sic enim duo ligna compaginantur, ut in eis signum crucis ostendatur, sicut de illo scribitur: Cornua in manibus ejus (Habac. III). Aries ergo, qui cornibus haerebat, crucifixum Dominum significabat; vepres autem spinae sunt. Iniquos ergo et peccatores designabant spinae, qui Dominum suspenderunt in cruce. Inter spinas itaque peccatorum Judaeorum Dominus pependit, sicut ipse per Jeremiam dicit: Spinis peccatorum suorum circumdedit me populus hic. Alii hunc arietem cornibus obligatum in vepribus, eumdem senserunt [Col. 0746D] Christum, a Judaeis antequam immolaretur spinis coronatum. Peracto itaque sacrificio statim Abrahae dicitur ab angelo: In semine tuo benedicentur omnes gentes terrae, quia obedisti voci meae (Gen. XXII). Quando enim factum est hoc, nisi quando ille magnus aries clamabat ore prophetico voce magna: Foderunt manus meas et pedes meos; dinumeraverunt omnia ossa mea? (Psal. XXI.) Tunc etiam completum est, quod in eodem psalmo dictum est: Reminiscentur et convertentur ad Dominum omnes fines terrae. Et adorabunt in conspectu ejus universae familiae gentium. Quoniam Domini est regnum, et ipse dominabitur gentium (ibid.). Immolato igitur Abraham [Col. 0747A] ariete pro Isaac, vocavit nomen loci illius Dominus videt; pro eo quod se videre fecit, quia per incarnationem se visibilem praebuit. Deinde moritur Sara centesimo vigesimo vitae suae anno, et empto agro ab Ephron, sepelivit eam in eo (Gen. XXIII). Sed quid sibi vult, quod Sara in sepulcro duplici sepelitur nisi quia anima, quae Deo vivit, et saeculo moritur, gemina vitae requie, id est in actione boni operis, et in contemplatione divinitatis suscipitur?

[(39) 1Kb] Erat autem Abraham senex, dierumque multorum plenus. Dixit quoque servo suo seniori, qui super omnia ejus erat quaecunque habebat: Pone, inquit, manum tuam sub femore meo, ut te per Deum coeli et terrae adjurem, ne accipias de filiabus Chananaeorum [Col. 0747B] uxorem filio meo. Sed ad terram meam proficiscaris, et cognationem, ut inde accipias filio meo Isaac uxorem (Gen. XXIV). Sed quid sibi vult, quod Abraham servo suo dixit postulans jurejurando fidem: Pone, inquit, manum tuam sub femore meo, ut te per Deum coeli et terrae adjurem? Quid vult ad femur Abrahae Deus coeli, nisi ut cognoscatur sacramentum rei? Quid aliud per femur, nisi genus intelligitur? Ergo quae fuit illa conjuratio, nisi quia significabatur de genere Abrahae Deum coeli venturum in carne? Senior autem iste imaginem habuit legis, per quam sponsa Christi Ecclesia despondebatur, quae tamen propter antiquitatem senior nuncupatur. Abiit itaque in Mesopotamiam [Col. 0747C] puer in civitatem Nachor.

[(40) 1Kb] Mesopotamia aggregatio etymologia dicitur, eo quod duobus fluviis ambiatur. Nam ab oriente habet Tigrim, ab occidente vero Euphratem. Incipit autem a septentrione inter montem Taurum et Caucasum, cujus a meridie sequitur Babylonia, deinde Chaldaea. Apud Babylon urbs est scilicet Babylonia, a quo et nuncupata, tam nobilis, ut Chaldaea et Assyria atque Mesopotamia in ejus nomen aliquando transierint, et illius ditioni subjectae fuerint. Ut beatus Stephanus in Actibus apostolorum asserit, prius Abraham in civitate Charam habitavit (Act. VII). [(41) 1Kb] Chara civitas est Mesopotamiae trans Edessam urbem condita a Parthis, ubi quondam Romanus est caesus exercitus, et Crassus [Col. 0747D] dux captus.

[(42) 1Kb] Abiit itaque puer, ut supradictum est, in Mesopotamiam, in civitatem fratris Abrahae domini sui; stetitque juxta fontem, quaerens sponsam filio sui domini. Sic et lex, quae post fidem est, ad fontem baptismatis venit, et ibi orans, virgo Rebecca, id est Ecclesia ei occurrit. Vidit Rebecca puerum, id est sermonem propheticum, et deponit de humero hydriam, elatam videlicet saeculi facundiam, et ad humilem propheticum sermonem inclinat illam. [Col. 0748A] Suscipit deinde ornamenta fidei vel morum, accipit aureos sensus Scripturarum, et clarum argenti eloquium, sicque secuta puerum, Rebecca venit ad Isaac sponsum suum. Sic secuta Ecclesia sermonem propheticum venit ad Christum. Quae tamen cameli dorso deducitur, quia ad Christum ex gentilitate Ecclesia properans in tortis vitiosisque veteris vitae conversationibus invenitur. Quae, viso Isaac, de camelo descendit; quia, domino cognito, vitia sua gentilitas deseruit, et ab elatione celsitudinis ad humilitatis ima descendit. Quae etiam verecundata pallio velabatur; quia coram eodem Ecclesia erroribus vitae prioris confunditur. Quod Isaac egressus est in agrum, inclinato jam die, designat quod in extremo hujus vitae tempore [Col. 0748B] Dei Filius, velut in fine diei veniens, quasi in agrum foras exiit: qui cum in sua divinitate invisibilis sit, tamen visibiliter in hunc mundum veniens, ex gentibus Ecclesiam congregavit. Invenit autem eum Ecclesia ad puteum visionis, id est in contemplatione et intelligentia veritatis, ubi intellectum percipiat altiorem, sive lavacrum aquae, ubi purificetur a peccatis. Sicque dehinc copulatur sponso suo Christo adhaerens illi gloria, aeternitate et regno.

[(43) 1Kb] Quid autem sibi velit, quod Abraham post mortem Sarae Ceturam nomine uxorem duxit? (Gen. XXV.) Nunquid ob incontinentiam, dum jam esset aetate grandaevus hoc fecit? Absit ut propter [Col. 0748C] filiorum procreationem hoc faceret, dum illi Deus semen quasi stellae coeli, et Isaac filio promitteret. Num ergo quid sibi vult ista Cetura, nisi quia sicut Agar et Ismael carnales veteris testamenti praefiguraverint, sic et Cetura et filii ejus haereticos significabant, qui se ad testamentum novum pertinere existimant? Sed utraque concubina dicitur; sola Sara uxor semper vocatur; sic enim in Canticis legitur: Una est columba mea, perfecta mea, immaculata mea, formosa mea (Cant. VI), etc. Dedit autem Abraham cuncta, quae possidebat, Isaac filio suo, et filiis concubinarum largitus est munera, et separavit illos ab eo. Quid hoc significat, nisi quia et nonnulla dantur munera filiis concubinarum, id est carnalium, sed non perveniunt, [Col. 0748D] haeretici videlicet et Judaei, ad regnum promissum, quia carnalia lucra sectantur, et non spiritualium praemiorum? Praeter Isaac enim nullus est haeres Abrahae; utique; quia non filii carnis, sed filii promissionis deputantur in semine. Deinde mortuus est Abraham senex et plenus dierum, centum videlicet et septuaginta quinque annorum; sepultusque est in spelunca duplici, in cujus interiori parte Adam esse positum traditio testatur Hebraeorum [(44) 2Kb] .

[Col. 0749A] [(45) 1Kb] Orta dehinc super terram fame, abiit Isaac in Gerara ad Abimelech regem Palaestinorum, ex Domini praecepto et benedictione (Gen. XXVI). Ibi Rebeccam suam uxorem causa timoris finxit sororem. Quam rex alienigena Isaac conjugem tunc esse cognovit, quando eum cum ea ludentem vidit. Quid autem sibi vult in sacramento Christi et Ecclesiae, quod tantus patriarcha cum sua luserit conjuge, conjugiumque illud inde sit cognitum a rege illius terrae? Videat profecto quis, ne aliud in Ecclesia peccet errando, si secretum viri ejus diligenter in sanctis intueatur Scripturis; et inveniet eum majestatem suam qua in forma Dei Patri est aequalis paulisper in forma servi abscondisse, ut ejus capax esset humana infirmitas, possetque eo [Col. 0749B] modo congruo se conjugio aptare. Quid enim absurdius imo quid inconvenienter futurorum praenuntiatione accommodatum, si propheta Dei carnale aliquid lusit, ut eum caperet affectus uxoris, cum ipsum Verbum Dei caro factum sit, ut habitaret in nobis? (Joan. I).

[(46) 1Kb] Post haec refert Scriptura quod Isaac coepit fodere puteos, quos foderant pueri Abrahae patris sui, benedixitque ei Dominus, et magnificatus est nimis. Sed ei Palaestini invidentes, obstruxerunt eos humo implentes (ibid.). Quis est iste Isaac nisi Salvator mundi, qui, dum descendisset in istum Gerara torrentem, puteos fodere voluit primo homini quos foderant pueri patris sui, id est Moyses [Col. 0749C] legislator, et David, et Salomon, et prophetae qui foderunt puteos legis, id est scripserunt libros Veteris Testamenti, quos tamen terrena et sordida eorum intelligentia repleverat immunditia carnali? Hos cum vellet Isaac, id est Dei Filius, purgare, ostendit, quia quaecunque lex et prophetae dixerunt, de ipso dixerunt absque dubietate. Rixati sunt cum eo Philisthiim, id est Judaei a regno Dei alieni. Et discessit Isaac ab eis, scilicet Christus a Judaeis. Non enim potest esse cum eis, qui in puteis nolunt habere aquam vivam, id est spiritualem doctrinam; sed terram, scilicet carnalem immunditiam. Unde est illud: Ecce relinquetur vobis domus vestra deserta (Matth. XXIII). Fodit ergo Isaac novum puteum, imo pueri Isaac foderunt eum. Pueri sunt Isaac, [Col. 0749D] Matthaeus, Marcus, Lucas et Joannes, Petrus et Jacobus, Judas et apostolus Paulus. Qui omnes Novi Testamenti puteum foderunt, et invenerunt aquam vivam, quae sit fons aquae salientis in vitam aeternam (Joan IV). Sed et pro his adhuc altercantur [Col. 0750A] illi, qui terrena sapiunt, nec nova patiuntur condi, nec vetera purgari; puteis contradicunt evangelicis litigantes et repugnantes veritati. Quibus dicitur: Quoniam indignos vos judicastis gratiae Dei, ecce convertimur ad gentes (Act. XIII). Post haec fodit tertium puteum Isaac, et appellavit nomen loci illius, latitudo, dicens: Nunc dilatavit nos Dominus, et fecit crescere super terram (Gen. XXVI). Vere dilatatus est Isaac, id est Dei Filius, et omnem terram scientia Trinitatis implevit, et in toto orbe latitudinem Ecclesiae collocavit. Prius enim tantum in Judaea notus erat Deus, et in Israel magnum nomen ejus (Psal. LXXV). Nunc autem in omnem terram exivit sonus ejus, et in fines orbis terrae verba illius (Psal. XVIII). Euntes autem pueri [Col. 0750B] Isaac per universum mundum, scilicet sancti apostoli foderunt puteos, omnibus videlicet docet doctrinam ostenderunt Evangelii, baptizantes omnes gentes in nomine Patris, et Filii, et Spiritus sancti (Matth. XXVIII). Sed quid est quod puteos Abraham, quos Isaac aperuit, sic eos sicut pater ejus vocavit; nisi quod Moyses apud nos etiam Moyses appellatur, et propheta unusquisque suo nomine vocatur, et quasi eorumdem vocabula puteorum non mutantur? Haec mystice. Moraliter autem Isaac apud gentes alienas puteos fodisse describitur, et ad ultimum aquam invenisse narratur. Quo videlicet exemplo discimus, ut in hac peregrinationis aerumna positi cogitationum nostrarum [Col. 0750C] profunda penetremus, et quousque nobis verae intelligentiae aqua respondeat, nequaquam torpescat ad exhauriendam cordis aquam nostrae inquisitionis manus. Quos tamen puteos allophyli insidiantes replent humo; quia nimirum immundi spiritus, cum nos studiose confodere conspiciunt, congestas nobis tentationum cogitationes jungunt.

[(47) 1Kb] Igitur Isaac cum rogaret Dominum, ut pareret uxor ejus, quae sterilis erat; concessit ei Dominus, quae postulaverat. Instante autem partu, collidebantur gemini in utero inclusi; angustiaque dum ageretur, interrogavit Rebecca Dominum, scire volens rei eventum. Responsumque est ei: Duae gentes sunt in utero tuo, et duo populi dividentur ex eo, populusque populum superavit, et major [Col. 0750D] serviet minori (Gen. XXV). Quod figuraliter factum, etiam ipsis non credentibus Judaeis notum est, qualiter populus Ecclesiae Synagogae populum superavit, et quomodo plebs Judaeorum tempore major minori populo Christianorum servit. Siquidem [Col. 0751A] et hoc potest dici de unoquoque nostrum, quod duae gentes et duo populi intra nos sunt, vitiorum scilicet atque virtutum. Sed iste est minor, ille major. Semper enim plures mali quam boni sunt, et vitia numerosioria virtutibus existunt. Sed tamen et in nobis gratia Dei populus populum superat, id est virtus vitium excludit, et major servit minori, scilicet vitium virtuti cedit. Servit enim caro spiritui, et vitium cedit virtuti, dum sensualitas subjicitur rationi. Praecedit autem primus Esau rufus, et totus tanquam pellis hirsutus. Deinde exiit Jacob frater ejus, et calcaneo Esau complexae erant illius manus. Jacob ideo supplantator fratris interpretatur, sive quod in ortu plantam nascentis fratris apprehenderit, sive quod postea fratrem arte deceperit. [Col. 0751B] Unde et Esau dixit: Juste vocatum est nomen ejus Jacob; supplantavit me ecce secundo (Gen. XXVII). Sed cur ille totus rufus, et hispidus, nisi quia populus prior prophetarum et Christi fuit cruore pollutus, ac peccati nequitiae squalore exstitit circumdatus? Quo ideo minor calcaneum tenebat, quia mystice majorem populum superaturus erat. Nam quod iste Esau primogenita sua propter escam eidem fratri suo juniori vendidit, ac postmodum paterna benedictione sibi promissa privatus fuit; significat eumdem Israeliticum populum, qui a Deo, ut Exodi indicat liber, primogenitus nuncupatus est (Exod. IV): qui propter praesentis saeculi lucra non solum primatus sui honorem amisit, [Col. 0751C] verum etiam et regni coelestis praemium adipisci praeparatum non meruit, Domino quodammodo id eidem exprobrante, cum dicit: Transferetur a vobis regnum Dei, et dabitur genti facienti fructus ejus (Matth. XXI). Primogenita autem ipsa vestis erat sacerdotalis, qua induti majores natu cum benedictione patris victimas offerebant, velut pontifices in conspectu Dei omnipotentis. Esau eo quod esset primogenitus, prior erat in honore et in partitione; quia major pars dabatur primogenitis cum benedictione, sicut idem Jacob cum filiis suis benediceret, ad Ruben legimus dixisse: Ruben primogenitus meus, major imperio, prior in donis (Gen. XLIX). Hoc dono terreni amoris desiderio caruerunt Judaei cum gloria coelestis regni.

[Col. 0751D] Jam dehinc sequitur ipsa beatio Jacob. Quae tamen quid figuraliter indicaverit, beati Hippolyti [(48) 1Kb] martyris verba, sicut excellentissimae scientiae ac doctrinae Hieronymus replicavit, in hoc loco sunt exponenda [(49) 1Kb] . Isaac, inquit, imaginem portat Dei Patris, Rebecca Spiritus sancti, Esau populi prioris et Zabuli, Jacob Ecclesiae et Christi. Quod Isaac ostenditur consummatione senuisse, et oculi illius caligasse (Gen. XXVII), fidem de mundo significat periisse, et religionis lumen ante eum neglectum esse. Per hoc quod filius major vocatur, acceptio [Col. 0752A] legis Judaeorum intelligitur. Quod escas ejus diligit pater atque capturam, significat homines ab errore salvatos, quos quisque justus venatur per doctrinam. Promissionis beatio est sermo Dei, et spes futuri regni, in quo cum Christo sancti sunt regnaturi, et verum Sabbatum celebraturi. Rebecca plena Spiritu sancto, et sciens quod audierat, antequam pareret, quia major videlicet minori serviret, formam in hoc loco gerit Spiritus sancti: quoe futura narrat in Christo, in Jacob ante meditatur figurari, dum ei loquitur hujusmodi: »Vade ad gregem, et affer duos haedos mihi (ibid.),« carneum praefigurans adventum Christi, in quo haedos, scilicet peccatores maxime liberaret, qui peccatis tenebantur obnoxii. Siquidem in Scripturis omnibus haedi accipiuntur [Col. 0752B] pro peccatoribus. Quod autem duos offerre [(50) 1Kb] jubetur, duorum assumptio populorum significabatur. Quod teneros et bonos, dociles et innocentes populos [(51) 1Kb] stola Esau fides et scripturae sunt Hebraeorum, quae primo datae sunt illis, e quibus postmodum indutus est populus gentilis. Pelles autem quibus ejus circumdata sunt brachia, significant utriusque populi peccata. Quae utique Christus in extensione manuum secum in cruce affixit; quia ipse non sua in corpore suo, sed aliena peccata portavit. Quod Isaac quaerit, cur Jacob tam cito venerit, et in eo admiratur vocem, significat subitam in Ecclesiis credentium fidem. Quod patri delectabiles cibi offeruntur a filio; hoc est quod hostia placens [Col. 0752C] Deo peccatorum est salus et remissio. Quod postera sequitur beatio, ejusque perfruitur odore, virtutem resurrectionis et regni coelestis gloriam aperta pronuntiat voce. Taliter enim benedicitur: Ecce odor filii mei, sicut odor agri pleni, cui benedixit Dominus. Est odore nominis Christi, sicut ager, mundus impletus, cujus est beatio de rore coeli, id est de verborum pluvia divinorum; et de pinguedine terrae, hoc est, de congregatione populorum; de multitudine frumenti et vini, id est de multitudine quam colligit de sacramento corporis et sanguinis Christi. Illi, scilicet Christo serviunt populi ex gentibus ad eum conversi. Ipsum adorant tribus, id est populi ex circumcisione venientes devote in ejus perseverant laudibus, ipsumque sacris invocant [Col. 0752D] precibus. Ipse est Dominus fratrum suorum, quia Christiani dominantur Judaeorum.

Aliter. Ipse est Dominus fratrum suorum, prophetarum scilicet et apostolorum, omniumque qui crediderunt ex gente Judaeorum. Ipsum adorant filii matris suae, quia et ipse secundum carnem filius est Synagogae. Ipsum qui maledixerit, erit maledictus, et qui benedixerit, replebitur benedictionibus. Christus, inquam, noster fidelis populi ore benedicitur, id est veraciter dicitur; sed alius a Judaeis benedici putatur, qui ab eis errantibus exspectatur. [Col. 0753A] Ecce benedictionem promissam repetente majore, Isaac expavit [(52) 1Kb] , et alium se cognoscit benedixisse pro alio, nec tamen indignatur relato sibi sacramento, sed confirmat benedictionem in filio, dicens: Benedixi ei, et erit benedictus. Haec est prima Isaac benedictio, quae minori data est populo Christiano. Sed neque tamen majorem filium despexit; quia, cum intraverit plenitudo gentium, tunc omnis Israel salvus erit (Rom. XI). Cujus tamen prophetia secundae benedictionis haec est: In pinguedine terrae, et in rore coeli desuper erit benedictio tua. In pinguedine utique terrae, id est in fecunditate terrarum, et in potentia regni, quae fuit in populo illo, priusquam traderentur in manus inimicorum. Et in rore, inquit, coeli erit benedictio [Col. 0753B] tua, id est in eloquiis Dei, quae a Deo per os sanctorum tibi sunt ministrata (Rom. III). Ipsis enim credita sunt Dei eloquia, et legis testamenta. Vives gladio, scilicet quia populus ille sanguini deditus, necem in Christo et in prophetis exercuit, qua culpa per universum mundum est dispersus. Et fratri tuo minori servies, id est populo Christiano tributa persolves. Tempus veniet, quo excuties et solves jugum ejus de cervicibus tuis, dum videlicet per agnitionem fidei ad gratiam Christi conversus, onus ejicies legis; quando jam non vocaberis servus populi minoris, sed per fidem frater eris. Igitur Esau post benedictionem fratris, necem fratri suo fraudulenter cogitavit, concitatus invidiae stimulis. Hoc nimirum est Judaicus populus necem in Christo [Col. 0753C] meditatus. Nec solum tradidit Dominum patibulo crucis, verum etiam persecutus est credentes in illum, usque ad effusionem sanguinis. Jacob autem effugiens dolos fratris, relicta domo, patria, vel parentibus, vadit in regionem longinquam, ut accipiat uxorem suae cognationis. Non aliter Christus, relictis parentibus secundum carnem, id est populo Israel, et patria, id est Hierosolyma, et omnibus civitatibus Judae, abiit in gentibus, sibi inde Ecclesiam accipere. Unde scriptum est: Vocabo non dilectam plebem, dilectam (Ose. II). Et erit in loco, ubi dictum est: Non plebs mea vos; ibi vocabuntur filii Dei (Ose. I).

Si diligenter, fratres charissimi, quae dicuntur, [Col. 0753D] attenditis, circa vos magna Dei dona cognoscitis. Ab oculis ergo mentis terrenae delectationis festucas ejicite, et supradicta puro mentis intuitu conspicite, ac spirituali intellectu percipite. Et erit, inquit Dominus per prophetam, ubi dictum est: Non plebs mea vos, id est gentiles; ibi vocabuntur filii Dei, ipsi videlicet conversi ad Dominum in sancta Ecclesia per fidem regenerati. O felices, quibus datum est ex aqua, et Spiritu sancto renasci, et Dei filios per adoptionem vocari! O felices, qui durissimum diaboli jugum abjecerunt, et in filios Dei adoptari meruerunt! O felices, qui caecitatem incredulorum et obstinationem per Dei gratiam potuerunt evadere, [Col. 0754A] suique Conditoris cognitionem habere! O rex saeculorum omnium Deus! O fons omnium bonorum Deus! O Pater misericordiarum et Deus totius consolationis (II Cor. I), qui servos tuos etiam indignos vocare filios non dedignaris! Indesinenter nos indigna agere conspicis, et tamen nos a tua misericordia non repellis. A tua nos munditia atque justitia assidue vides degenerare, et ut ad te convertamur, non desinis misericorditer invitare. Omnes creaturae, dulcissime Pater, quae in coelis, in terris, et in mari sunt, te benedicant, adorent, laudent et superexaltent in saecula (Dan. III), et pro innumeris beneficiis, quae nobis indignis praestas, tibi gratiarum actiones persolvant. Omnes sancti chori justorum omniumque electorum ordines, ut digni [Col. 0754B] esse possimus tuis promissionibus, apud tuam clementiam pro nobis effundant preces. Ad haec, dilectissimi, sensus vestri evigilent, haec sedula meditatione pertractent, et tanta tamque praeclara Dei beneficia a mentis memoria non recedant. Quid majus potest in donis excogitari, quam vocari et esse filios Dei? et tamen, charissimi, non hoc nostris meritis, sed sola largitate divinae dignationis. Aut forsitan aliquid boni egimus, pro quo in filios adoptari meruimus? Nequaquam. Deus summe bonus et misericors propter solam charitatem suam nos adoptavit in filios. Nulla nostra praecesserant opera, pro quibus tanta ab eo percepimus bona, sed sola hoc fecit gratuita bonitate sua. Servi digni nunquam fuimus, et nisi divinae gratiae respectu [Col. 0754C] provenisset, filii quomodo esse poteramus? Quapropter, dilectissimi, quia vos Deus Pater in filios adoptavit ante constitutionem mundi, estote illius imitatores sicut filii charissimi. Justitiam diligite, iniquitatem odio habete, ut illius munditiae possitis concordare. Summe justus et sanctus est ipse, et vos, inquantum illius gratia concesserit, sancti estote, ut ipsius divinam essentiam inter angelorum agmina possitis conspicere. In hoc veraciter illius filii estis, si quae ipse diligit, et vos diligitis; et quae odit, odio habetis; ejusque amoris causa adversa pati non recusatis; non solum amicis, sed et inimicis veram charitatem exhibetis; munditiam mentis et corporis velut societatem angelorum [Col. 0754D] amatis; fornicationem et omnem immunditiam tanquam aeternam damnationem fugitis; divitias contemnitis; voluntarie pauperem vitam ducitis; mendacium et omne desiderium pravum a corde expellitis; et post omnia quidquid sanae doctrinae adversatur, verbo et opere respuitis.

Praeterea, charissimi, hujus sancti patriarchae Isaac actus ad memoriam reducite, et eximiae illius conversationis bene vivendi exempla sumite. Tantae enim sanctitatis et honestatis fuisse legitur, ut in omni vita et actione sua Christum praefigurasse non dubitetur. Quamvis enim ante legem positus, evangelica praecepta non legerit, plene tamen ea in suis [Col. 0755A] actibus custodivit. Nondum Dei Filius in Evangelio dixerat: Dimittite, et dimittetur vobis (Luc. VI); hic tamen vir sanctus semper ad gratiam promptus, semperque ad ignoscendum inimicis exstitit paratus. Vos ergo, dilectissimi, qui ista in Evangelio legitis, plenius ea opere implere debetis. Formate in proximis gratiam benignitatis, et secundum Domini praeceptum dimittite si quid causae adversus aliquem habetis (Coloss. III). Venerabilis Isaac, expellentes se non armis superavit, sed patientia vicit; vos autem quasi Domino vobiscum commorante ac dicente: Noli resistere malo (Matth. V); et: Qui abstulerit tibi tunicam, relinque ei et pallium (ibid.); malum pro malo reddere nolite, imo bona quae potestis, non solum amicis verum etiam inimicis [Col. 0755B] impendite. Vos oportet inimicos non crudelitate vel malignitate, sed charitate et dulcedine superare, ut Dominici praecepti exsecutores possitis esse. Sanctus Isaac utile posteris exemplum relinquens, qui superbe se expulerant, poenitentiam coram eo agentes, benigne suscepit; et pacis cum eis foedus inivit, ac ne eis postmodum vel eorum filiis malum inferret, libenter promisit (Gen. XXVI). Hujus ergo sancti viri exemplo inimicos patienter superate; poenitentiam coram Deo et vobis agentes benigne suscipite; aliorum nequitiam mansuetudine vincite; iracundos dulcibus sermonibus mitigate; discordantes ad concordiam reducite; litigantes ad pacem invitate; odientes ad charitatem amplectendam [Col. 0755C] sollicitate; errantes leniter sive aspere, prout ratio videlicet exposcit, corrigite; infirmos visitate; oppressis subvenite; in carcere positis solatium exhibete; pauperibus beneficia impendite; tribulatos consolari studete; cum lugentibus lacrymas ex intimo pectore fundite; cum gaudentibus non pueriliter, sed sapienter et rationabiliter gaudete; indigentibus necessaria pro viribus ministrate. Divites autem et hujus saeculi potentes studiose, ut Deum timeant et diligant admonete; ante eorum oculos tormenta inferni et gaudia paradisi, nec non et vermes, qui illorum comesturi sunt carnes, praedicando reducite; illius etiam purpurati divitis, qui in Evangelio legitur transactam felicitatem atque aeternam damnationem eis denuntiate, ut qui pauperes [Col. 0756A] de divitiis sibi a Deo concessis nolunt reficere (Luc. XVI), vestire, misericorditer tractare, saltem inferni suppliciis territi, vel aeternae beatitudinis desideriis incitati, eis pro Deo larga manu dignentur ministrare. Hic etiam venerabilis Isaac eousque per Dei timorem parenti, id est patri suo, honorem detulit, ut sibi ipsi ligna portaret, et sponte ad aram sanctificatus accederet, atque in figura Christi mortem non recusaret. Ita Dei Filius in hunc mundum veniens, Deo Patri honorem detulit, dum ei usque ad mortem obedivit; et quia non propriam sed illius gloriam quaesivit, ejusque voluntatem in omnibus adimplevit. Hanc, dilectissimi, formam vobis proponite; hanc amate; hanc pro viribus implere studete; ut in omnibus, quae recte [Col. 0756B] agitis, non vobis sed Deo gloriam referatis. Beatus Isaac a pueritia honorem praestitit patri suo, dum seipsum permisit super aram imponi ligatum; vos autem ad Dei honorem exhibete corpora vestra hostiam viventem, sanctam, Deoque placentem, rationabile obsequium vestrum (Rom. XII). Isaac ut patrem glorificaret, super altare oblatus est sua sponte; vos Deum Patrem glorificate exemplis bonae vitae. Ille dum in ara altaris imponeretur, contra Deum, qui hoc jusserat, vel contra patrem suum non emisit voces querelae; vos autem, quae Deo vovistis, cum omni devotione et absque ulla contradictione reddere curate. Isaac in se talia fieri cernens, ut dicitur, summum custodivit silentium; vos sine [Col. 0756C] murmuratione et detractione purum Deo exhibete famulatum. Post haec Isaac sanus et incolumis meruit reverti ad terram promissionis, in qua longo tempore centum videlicet octoginta annis digne Deo servivit, et sepeliri in spelunca duplici juxta patrem suum, ab Esau et Jacob filiis suis; vos autem si perfecto animo terrena contemnere et coelestia amare studueritis, et Christi vestigia per exempla justorum secuti fueritis; ad eorumdem patriarcharum sinus, id est ad aeternam beatitudinem pervenire poteritis, praestante eodem Domino nostro Jesu Christo, qui cum Patre, et Spiritu sancto in Trinitate perfecta vivit, et regnat Deus per omnia saecula saeculorum. Amen.



SERMO DECIMUS QUARTUS. IN DOMINICA TERTIA QUADRAGESIMAE
[Col. 0755]

[Col. 0755D] [(53) 1Kb] Jacob patriarcha Isaac filius, in terra Chanaan natus, supplantator fratris, matri dilectus, domi humiliter conversatus, a patre exstitit benedictus. Qui peregre profectus, dum consortio egeret hominum, comitatum meruit angelorum. Hic postquam [Col. 0756D] primogeniti fratris benedictionem subripuit, matri obedivit, et fraternae iracundiae patienter cessit, patriamque et parentes reliquit, exsul effectus servitutem longam sustinuit, laborem, famem et frigus pertulit, socero servivit, et ut pastor mercenarius [Col. 0757A] gregem pavit, diu exspectans, non de divisione, sed de gregis lucro mercedem accepit. Hic Domino colluctatus praevaluit; hic facie ad faciem Deum vidit; hic famis inopia compulsus, cum praeclara progenie in Aegyptum descendit, emensisque centum quadraginta et septem annis, naturae debitum solvit, sepultusque est cum patribus suis in sepulcro quod Abraham ab Ephron emit. Sed quia ista, dilectissimi, breviter praediximus, de illius vita et actibus, si placet, imo quia placet, latius aliquid dicamus. Oportet quippe sanctorum Patrum vitam, et actus ad memoriam reducere, et ad eruditionem sanctae Ecclesiae eorum exempla frequenter in auribus fidelium legere; quia plurimi ex illorum imitatione solent proficere.

[Col. 0757B] [(54) 1Kb] Pergenti itaque Jacob in Mesopotamiam, venit in locum, qui nunc vocatur Bethel, et posuit sub capite suo magnum lapidem, et dormiens vidit innitentem coelo scalam subnixam, et angelos Dei ascendentes et descendentes per eam. Hoc viso evigilavit unxitque lapidem, et dixit: Vere hic domus Dei est, et porta coeli (Gen. XXVIII).

[(55) 1Kb] Bethel urbem Samariae condiderunt Jebusaei, quae prius vocabatur Luza; sed postquam dormiens ibi Jacob vidit scalam innitentem coelo, dixit: Vere hic domus Dei est, et porta coeli, hac ex causa nomen locus accepit Bethel, id est domus Dei. Quando autem ibi a Jeroboam aurei fabricati sunt vituli, vocata est Betheum, id est domus idoli, quae ante vocabatur domus Dei. In hoc igitur loco [Col. 0757C] Jacob dormivit, et supradictam visionem vidit, ibique domum Dei esse asseruit, statimque discessit.

[(56) 1Kb] Somnus iste Jacob mors est sive passio Christi, quam pro salute pertulit generis humani. Lapis ad caput, qui nominatim quodammodo est dictum, etiam unctum significabat Christum. Caput enim viri Christus est, caput vero Christi Deus (I Cor. XI). Quis enim nesciat Christum ablutione appellari? Utique non visibili, sed invisibili.

[(57) 1Kb] Christus itaque a chrismate est appellatus, hoc est unctus. Praeceptum enim fuerat Judaeis, ut sacrum conficerent unguentum, quo perungi possent hi, qui vocabantur ad sacerdotium, vel ad regnum (Exod. XXX). Et sicut nunc regibus indumentum [Col. 0757D] purpurae regiae dignitatis est insigne; sic illis unctio sacri unguenti nomen ac potestatem regiam conferebat in Judaeorum gente. Et inde Christiani dicti a chrismate, hoc est ab unctione. Nam chrisma Graece, unctio interpretatur Latine. Quae etiam Domino nomen accommodavit facta spiritualis; quia Spiritu sancto unctus est a Deo Patre, testantibus et quaerimoniam facientibus in Actibus apostolorum discipulis. Collecti sunt enim, inquiunt, in hac civitate Herodes et Pontius Pilatus adversus Sanctum filium tuum Jesum, quem unxisti (Act. IV). Non utique est unctus oleo visibili, sed gratiae dono [Col. 0758A] quod visibili significatur unguento. Non est autem Christus proprium nomen Salvatoris, sed communis nuncupatio potestatis. Dum enim Christus dicitur, commune dignitatis nomen signatur; dum vero Jesus Christus appellatur, proprium vocabulum Salvatoris ostenditur. Christi autem nomen nusquam alibi omnino legimus, nec in aliqua gente fuit, nisi tantum in illo regno ubi prophetabatur Christus, et unde erat nasciturus.

[(58) 1Kb] Sequitur: Postquam autem vidit Jacob scalam erectam, et angelos Dei ascendentes et descendentes per eam, dixit: Vere hic est domus Dei, et porta coeli. Sed ideo dicitur domus Dei, quia in illa terra, hoc est in Bethlehem natus est Filius Dei. Porta vero coeli, quia ibi in terram descendit, et [Col. 0758B] inde iterum coelum conscendit. Porro scala ista Christus est, qui dixit: Ego sum via (Joan. XIV). Per hanc ascendebant, et descendebant angeli in quibus significati sunt evangelistae et caeteri doctores, scilicet mente ascendentes ad divinitatem Christi. Quando autem praedicatores Christi ad intelligendam ejus supereminentissimam divinitatem ascendunt, universam creaturam transcendunt, ut verum Deum inveniant eum apud Deum in principio, per quem facta sunt omnia ex nihilo (Joan. I). Ad eum iterum descendunt, ut eum factum inveniant ex muliere, factum sub lege ut eos qui sub lege erant redimeret (Galat. IV), scilicet gravati legis onere. In illa enim scala a terra usque in coelum, a carne usque ad [Col. 0758C] spiritum [(59) 1Kb] , quia in illa carnales proficiendo, velut ascendendo spirituales fiunt, dum non vivunt secundum carnem, sed secundum spiritum. Ad quos lacte etiam nutriendo ipsi spirituales descendunt, dum quodammodo cum eis non possunt loqui quasi spiritualibus, sed quasi carnalibus. Ipse Dei et hominis Filius est sursum in capite suo; ipse deorsum in corpore suo, quod est Ecclesia sibi per fidem et operationem conjuncta. Ille est igitur ipsa scala, quia ipse dixit: Ego sum via. Ad ipsum ergo ascenditur, ut in excelsis intelligatur; et ad ipsum descenditur, ut in membris suis parvulus nutriatur; et per illum solum, ut illum sublimiter spectent, eriguntur. Per ipsum etiam seipsos humiliant, ut eum sublimem obtemperanter annuntiare valeant.

[Col. 0758D] Post hanc visionem inde Jacob iter faciens, vidit oves et pastores, et aquae vivae puteum, et magnum ei lapidem superpositum. Figuraliter oves quae juxta puteum stabant, justorum populos significabant. De his quippe Dominus in Evangelio dicebat: Statuet oves ad dexteram (Matth. XXV), plebem videlicet innocentem et sanctam. Pastores vero, qui ovibus praeerant, sanctos prophetas designabant, qui usque ad adventum Domini, Spiritu sancto inundante populum Israel gubernabant. Lapis, qui puteo superpositus erat, figuram Domini praeferebat. [Col. 0759A] Puteus Spiritus sancti gratiam per praedicationem Christi ad Ecclesiam ex gentibus venturam designabat, quae nondum, adveniente Christo facto homine, obtecta erat.

[(60) 1Kb] Igitur Jacob pergens Mesopotamiam accepit uxores duas Laban fratris Rebeccae filias, primo Liam, secundo Rachelem post unam hebdomadam. Deinde accepit sibi ancillam Liae nomine Zelfam, et ancillam Rachelis Balam, ex quibus genuit duodecim filios, et unam filiam. De Lia genuit Ruben, Simeon, Levi, Judam, Issachar et Zabulon; de Rachel Joseph et Benjamin; de Bala, ancilla Rachelis, Dan et Nephtalim; de Zelfa, ancilla Liae, Gad et Aser. Hi sunt duodecim filii Israel. Nunc autem quid quatuor uxores Jacob figuraverunt, quarum [Col. 0759B] duae liberae, duae vero ancillae fuerunt? Videmus enim Apostolum in Abrahae uxoribus, libera videlicet, et ancilla, duo intelligere testamenta (Galat. IV). Sed non facile apparet quod dicitur, quia illae duae, istae quatuor fuisse dicuntur. Ii autem filii ancillarum terram repromissionis accipiunt cum filiis liberarum. Unde hic procul dubio aliquid aliud significatur, dum illae duae istae quatuor fuisse referuntur. Quanquam enim duae liberae uxores Jacob ad novum testamentum, quo in libertate vocati sumus, pertinere aestimentur, non tamen duae frustra erant; quia nobis duae vitae in Christi corpore, id est in Ecclesia praedicantur. Una scilicet temporalis in qua laboramus; alia aeterna, in qua [Col. 0759C] Dei majestatem cum summa exsultatione contemplabimur. Lia namque, laborans interpretatur, Rachel autem visum principium, sive vera actio, vel ovis intelligitur. Ergo haec vita, in qua ex fide vivimus laboriosa et incerta est in operibus; et nescitur, quo exitu perveniat ad eorum utilitatem, quibus consulere voluerimus. Ipsa est Lia prior uxor Jacob, ac per hoc non sanis sed infirmis fuisse commemoratur oculis. Cogitationes enim mortalium timidae, et incertae providentiae nostrae (Sap. IX). Vita autem contemplativa, spe aeternae contemplationis in Deo habet certam intelligentiam veritatis. Ipsa est Rachel. Unde etiam dicitur, bona facie, et pulchra specie (Gen. XXIX). Hanc etiam omnis pie studiosus diligit, et propter hanc Dei gratiae servit; quia peccata [Col. 0759D] nostra, etiamsi quasi coccinum fuerint, velut nix dealbabuntur (Isa. I), mox ut lumen vultus Dei [Col. 0760A] nos respexerit. Laban quippe interpretatur dealbatio, cui servivit Jacob propter Rachel cum studio et labore maximo. Neque enim quisque convertit se sub gratia remissionis peccatorum servire justitiae, nisi ut vivat in verbo quiete: ex quo videtur principium, quod est Deus, in purae mentis contemplatione. Ergo propter Rachel servivit, non propter Liam tot labores sustinuit. Nam quis tandem in operibus justitiae laborem actionum atque passionum amavit [(61) 1Kb] ? Quis eam vitam propter seipsam expetierit, sicut nec Jacob Liam concupivit? Sed tamen sibi supposita nocte, in usum generandi amplexus, fecunditatem ejus est expertus, divina providentia dispensante [(62) 1Kb] . Dominus enim eam, quia per seipsam diligi non potuit, primo quod ad [Col. 0760B] Rachelem perveniretur, tolerari fecit, deinde propter filios commendavit. Ita vero unusquisque utilis Dei servus, cum subdealbationis peccatorum suorum gratia constituitur, quid aliud amans in sua conversatione [(63) 1Kb] meditatur, nisi sapientiae doctrinam, quam plerique se statim putant percepturos, ut septem praecepta legis exercuerint erga proximos [(64) 2Kb] ? Sed quae sunt ista praecepta? Dilectio videlicet proximi ne cuiquam noceatur: Honora patrem et matrem; non moechaberis; non occides; non furatus fueris; non falsum testimonium dices; non concupisces uxorem proximi tui (Exod. XX). Quibus observatis, posteaquam omni pro concupita delectatione doctrinae per tentationes varias, quasi per hujus noctem tolerantiae laboris adhaeserit, [Col. 0760C] velut pro Rachel Lia inopinata conjungitur, et hanc sustinet usque ad illam perveniat, si perseverans amat, acceptis aliis septem praeceptis. Ac si ei dicatur: Servi alios septem annos propter Rachelem, ut sit videlicet pauper spiritu, mitis, egens, esuriens sitiensque justitiam (Matth. V), misericors, mundi cordis, et pacificus. Vellet enim homo, si fieri posset, sine ulla tolerantia laboris, quae in agendo patiendoque amplectenda est, statim pervenire ad pulchrae delicias contemplationis. Hoc enim videtur significare, quod dictum est ad Jacob: Non est nostri moris in hoc loco [(65) 1Kb] , quod minor filia priusquam major tradatur marito (Gen. XXIX). Non absurde appellatur major, quae tempore est [Col. 0760D] prior. Prior est autem in omni eruditione labor boni operis, quam requies contemplationis [(66) 1Kb] . Ad [Col. 0761A] unum est ergo tendendum, sed tamen multa ferenda sunt propter unum [(67) 1Kb] . Itaque duae sunt uxores Jacob, filiae dealbationis, quae est Laban; sed una amatur, alia vero toleratur. Ipsa prior uberior fecundatur, ut si non propter se, saltem propter filios diligatur. Labor enim justorum maximum habet fructum in eis, quos regno Dei generant inter multas tribulationes, quae praedicando Evangelium tolerant. Et ideo quod sunt in laboribus abundantius, in plagis supra modum, in mortibus saepius (II Cor. XI). Et eo quod habent foris pugnas, luctus, timores (II Cor. VII), gaudium et coronam suam vocant. Nascuntur autem eis facilius atque copiosius ex illo sermone fideles filii, quod praedicant Christum crucifixum pro salute mundi. [Col. 0761B] Rachel autem clara aspectu, cum mentem excedit, et videt in principio Verbum Deum apud Deum (Joan. I), et vult parere, sed non potest; quia generationem ejus quis enarravit? (Isa. LIII.) Ideoque eum contemplandi otia appetit, et, ut divinitatem cernat ineffabilem, vacare ab omni negotiatione cupit; atque ideo sterilis, quia variis pressuris non premitur, sed tamen et ipsa interdum procreandi filios charitate inardescit. Vult enim quod novit docere, dum videt sororem labore agendi filiis abundantem: (et [(68) 1Kb] dolet potius homines ad eam currere, virtutesque eorum necessitatibus quos illa consolatur, unde divinum aliquid dicitur.) Hic dolor figuratus videtur in eo quod legitur, et zelavit [Col. 0761C] Rachel sororem suam (Gen. XXX). Proinde quia purus intellectus spiritualis substantiae verbis non potest exprimi editus [(69) 1Kb] carne; elegit doctrina sapientiae per quaslibet corporeas similitudines divina insinuare; sicut elegit Rachel viro suo ancillam, ne omnino remaneret, quin filios susciperet. Bala quippe Rachelis ancilla interpretatur inveterata. De vera quippe vita carnalibus sensibus dedita corporeae nonnunquam imagines cogitantur [(70) 1Kb] , etiam cum aliquid de spirituali et immutabili substantia divinitatis auditur. Suscipit et Lia filios de ancilla sua, amore numerosiores habendi proles accensa. Invenimus Zelfam ancillam ejus Os [Col. 0762A] hians [(71) 1Kb] interpretari a majoribus. Quapropter haec ancilla illos figurabat, quibus in praedicatione evangelicae fidei os erat [(72) 1Kb] , et cor non erat. De quibus scriptum est: Populus hic labiis me honorat, cor autem eorum longe est a me (Isai. XXIX). De quibus et Apostolus dicit: Qui praedicas non furandum, furaris (Rom. II), Verumtamen ut etiam per hanc ancillam conditionalem [(73) 1Kb] libera illa uxor Jacob laborans filios haeredes regni suscipiat, Dominus discipulis suis et turbis dicebat: Quae dicunt, facite; quae autem faciunt, facere nolite (Matth. XXIII). Unde iterum Apostolus: Sive, inquit, ex occasione, sive ex veritate Christus annuntietur, et in hoc gaudeo, sed et gaudebo (Philipp. I); tanquam pariens ancilla de numerosiore laetabor prole [(74) 1Kb] , [Col. 0762B] sicut libera. At vero quidam Liae fetus ex benedictione Rachelis est editus, cum virum suum secum debita cubaturum [(75) 1Kb] nocte, acceptis a filio Liae mandragoris [(76) 1Kb] cum sorore permittit [(77) 1Kb] cubare.

[(78) 1Kb] Mandragora dicta, eo quod habeat mala suave olentia, in magnitudine mali Manciani: unde et Latini eam dicunt malum terrae. Hanc poetae antropomereos dicunt, quia habet radicem formae hominis similem [(79) 1Kb] ; cujus cortex vino mistus ad bibendum datur illis, quorum corpora secantur propter salutem, et velut, soporati dolorem non sentiunt [(80) 1Kb] . Hujus species duae sunt. Feminae [(81) 1Kb] foliis lactucae similibus mala generans, similia prunis [Col. 0762C] [(82) 1Kb] . Masculus vero folia habet quasi herba beta [(83) 1Kb] .

Quid enim de hac mandragora dicendum est [(84) 1Kb] ? Proinde rem comperi pulchram, et suave fragrantiam [(85) 1Kb] , sapore autem hispido: et ideo in illo mandragorico pomo famam bonam popularem figurari intelligo. Unde dicit Apostolus: Oportet bonum habere testimonium ab his qui foris sunt, et [(86) 1Kb] ab his qui intus (I Tim. III). Qui licet parum sapiant, reddunt tamen plerumque labori eorum per quos sibi consulitur, et splendorem laudis, et honorem bonae compunctionis [(87) 1Kb] , ne castam gloriam popularem primi praeveniant eorum, qui sunt [Col. 0763A] in Ecclesia, nisi quicunque in actionum periculis et labore versantur. Propterea mandragoras [(88) 1Kb] invenit filius Liae, id est honestatem, ambulans ad eos qui foris sunt honeste, opinionem videlicet habens bonae famae. Doctrina vero illa sapientiae quae vulgi strepitum horret, mitissima in veritatis defigitur contemplatione [(89) 1Kb] , et dulci delectatione. Sed justum est ut etiam haec vita latius cognoscatur, et popularem gloriam mereatur. Post haec dicit Lia sorori suae: Parum est tibi, quod virum meum accepisti, insuper et mandragoras [(90) 1Kb] vis accipere filii mei? (Gen. XXX.) Per unum virum significans eos, qui cum sint ad agendum virtute habiles, et digni quibus regimen committitur Ecclesiae ad dispensandum fidei sacramentum, illi accensi studio [Col. 0763B] doctrinae, atque indagandae et contemplandae scientiae se ab omnibus actionum molestiis removere, et in otio discendi, aut docendi volunt conscendere [(91) 1Kb] .

Ita ergo dictum est: Parum est tibi quod virum meum accepisti, insuper, et mandragoras vis accipere filii mei? Ac si diceretur: Parum est quod homines ad laborem rerum generandarum [(92) 1Kb] necessarios in otio vita studiorum detinet; insuper et popularem gloriam requiret. Proinde ut eam comparet ita [(93) 1Kb] , impertit [(94) 1Kb] virum sorori suae nocte illa, scilicet ut illi qui virtute laborioso regimini sunt accommodati populorum, etiamsi scientiae vacare consueverant [(95) 1Kb] , tamen suscipiant experientiam [Col. 0763C] tentationum, curarumque sarcinam pro communi utilitate proximorum; ne ipsa scientia cui vacare statuerant, blasphemetur, et ut aestimationem [(96) 1Kb] bonam, quam illa poma significant, adipiscantur, et quod necessarium est ad exhortationem discentium. Sed plane ut curam ad hanc suscipiant [(97) 1Kb] , huic conjunguntur. Satis et hoc significatum est, quod cum Jacob de agro venit [(98) 1Kb] , ei Lia occurrit eumque tenens, ait: Ad me hac nocte [(99) 1Kb] intrabis: conduxi enim te pro filii mei mandragoris (Gen. XXX). Tanquam diceret: Doctrinae [(100) 1Kb] , quam diligis, si bonam vis conferre opinionem, noli fugere officiorum laborem. [Col. 0764A] Haec [(1) 1Kb] in Ecclesia geri quisquis adverterit, cernat, et experietur exemplis, quod intelligimus in libris. Quis non videat hoc toto orbe terrarum geri, venire scilicet homines [(2) 1Kb] ab operibus saeculi, et ire in otium cognoscendae et contemplandae veritatis tanquam in amplexu Rachelis, excipiendo [(3) 1Kb] ecclesiasticam necessitatem, atque ordinandi laborem, tanquam Lia dicente, ad me intrabis, quia te conduxi pro mandragoris? (Quos [(4) 1Kb] istud Dei mysterium dispensantes, ut in nocte hujus saeculi filios generantes, commendat Apostolus, in illa vita cujus amore conversi spem saeculi reliquerunt existentes, et cujus professione causa generandi assumpti sunt, perseverantes.) Id enim in omnibus agunt laboribus, ut illa professio qua [(5) 1Kb] [Col. 0764B] se convertunt, quae tales rectores populo dedit, latius et clarius glorificetur, tanquam Jacob recusante [(6) 1Kb] noctem Liae, ut Rachelis suave pomis olentibus et clare nitentibus potiatur. Quae aliquando et ipsa, praestante Dei misericordia, per seipsam parit, visitanter quidem [(7) 1Kb] ; quia perrarum est, ut, in principio erat Verbum, et Verbum erat apud Deum, et Deus erat Verbum (Joan. I), et quidquid de hac re pie sapienterque dicitur, et [(8) 1Kb] sine phantasmate carnalis cogitationis, et salubriter vel ex parte capitur [(9) 1Kb] .

Alio quoque sensu Liam et Rachelem Victorinus martyr, et doctores alii in similitudine Ecclesiae, et Synagogae sunt interpretati. Liam enim majorem natu Synagogae aestimabant tenuisse typum, quia [Col. 0764C] prior Dei genuit populum. Ex quidem hoc ubi legitur gravida, quia lex per Moysen data, cooperta est atque signata. Rachelem autem minorem et pulchram, quia spiritu et corpore sancta. Oculi ejus decori, quia prospicere meruerunt Evangelium Christi. Quae etiam tandiu sterilis fuit, quousque Synagogae populum generavit. Cur autem Jacob pro Rachel servivit, et supponitur ei Lia major, nisi quia Dominus, ut Ecclesiam assumeret, prius Synagogam sibi conjunxit? Quod utique Jacob pro duabus servivit uxoribus, vitae praesentis significat tempus, quod septem evolvitur diebus. In quo etiam Dominus [Col. 0765A] accipiens formam servi, factus est obediens usque ad mortem Deo Patri. Ille enim pro ovibus servivit, et Dominus noster dixit: Non venit Filius hominis ministrari, sed ministrare, et animam sua pro multis, id est pro ovibus suis, tradere (Matth. XX). Jacob oves pavit, et Dominus in Evangelio ait: Ego sum pastor bonus (Joan. X). Ille mercedis lucro varium sibi pecus attulit; Christus diversarum gentium varietatem sibi copulavit. Ille tres virgas corticibus amputatis, in aquarum opposuit alveis, ut in earum contemplatione multiplicarentur oves sui gregis; et Dominus noster aqua baptismatis trium potestatum nomina populo proposuit fidei, ut qui haec pleno corde perspexerint, efficiantur oves Dei.

[Col. 0765B] Virgas quas Jacob ante oculos ovium opponebat, ut varios haberent fetus, populeas et amygdalineas atque ex platanis fuisse legimus [(10) 1Kb] . Populus dicta, quod ex ejus calce multitudo virgularum nascantur, cujus genus duplex est. Nam altera est alba, altera nigra. Alba autem populus dicta, quia folia ejus una parte sunt alba, ex altera viridia. (Haec ergo bicolor [(11) 1Kb] habens quasi nocte et die, innotansque tempora, ortu solis occasuque constat.) Generat etiam resinam circa Eridianum fluvium velut [(12) 1Kb] alumen in finibus Syriae. Folia hujus ligni semper mutantur in pluvia, in quo signantur gravida et humida. Amygdala Graecum nomen est, quod Latine nuces longae vocantur, quarum fructus [Col. 0765C] intus mollis, foris est durus. Hanc alii nuciculam vocant, quasi minorem nucem. De qua Virgilius [(13) 1Kb] :

. . . . . Cum se nux plurima silvis
Induet in florem. . . . . . . . . .
Cunctis enim arboribus prior se flore convestit, et ad inferenda poma caeteris tardior venit.

Platanus est arbor plana, et ad scribendas litteras apta, atque a latitudine foliorum dicta, vel quia ipsa arbor patula sit et ampla. Nam platos Graeci latum vocant. Expressit Scriptura nomen, et formam hujus arboris, dicens: Quasi platanus dilatata, vel exaltata sum in plateis (Eccli. XXIV).

Quis ergo Jacob demonstravit, ut hujusmodi virgas ex parte decorticatas ante oculos ovium poneret, [Col. 0765D] ut in earum aspectu conciperent, et varios fetus gignerent! Angelus scilicet in visione noctis, vel ut Hebraei dicunt per physicam more veterum, qui dicunt qualem imaginem perspexerint, talem sobolem germinare. Denique et hoc ipsum in equarum gregibus fieri fertur, ut generosos objiciant equos visibus concipientium, quo eorum similes concipere et creare possint. Nam et columbarum dilectores depictas ponunt pulcherrimas columbas iisdem locis quibus illae versantur, quo rapiente [Col. 0766A] visu similes generent. Inde est quod quidam gravidas mulieres jubent nullos intueri turpissimos animalium vultus, ut Cenocephali et simii, ne visibus occurrentes similes fetus pariant. Cenocephali et ipsi similes sunt simiis, sed facie ad modum canis, unde et nuncupati. Hanc enim esse feminarum naturam, ut quales perspexerint, sive mente conceperint in extremo voluptatis aestu, dum concipiunt, talem et sobolem procreare. Etenim animal in usu venereo formas extrinsecus, intus transmittit, eorumque satiatum turpes rapit species, easque in propriam qualitatem transformat.

[(13*) 1Kb] Post longam igitur servitutem, quam Jacob apud socerum suum pro uxoribus sive pro mercede [Col. 0766B] sustinuit, ei Dominus, ut in suam reverteretur patriam, praecepit. Tunc ignorantibus aliis festinanter implere curavit, quod sibi Dominus imperavit. Laban autem cum furore secutus est eum, et in monte Galaad invenit, atque idola, quae Rachel furata fuerat apud eam requisivit, nec tamen reperiit.

Ubi erant haec idola, et qualem formam habuerunt? Hebraei dicunt, haec idola furata esse de Ur Chaldaeorum, nesciente Thare, formam hominis senis habuerunt. Cur ergo dicuntur idola, si unum fuit?

Quia videlicet pluraliter semper dicuntur dii, si sit unus; quia sic primum magister totius malignitatis docuit, dicens: Eritis sicut dii (Gen. III) [(14) 1Kb] . [Col. 0766C] Judaei dicunt, quod Ismael primus post diluvium e luto fecerit simulacrum. Gentiles autem primum Prometheum simulacra hominum de luto fecisse perhibent, ab eoque natam esse artem simulacra, et statuas fingendi. Idolum autem est simulacrum, quod humana effigie factum et consecratum est, juxta vocabuli interpretationem. Idos enim Graece, formam sonat, et ab eo per diminutionem idolum deductum, aeque apud nos formulam facit. Inde idololatria, omnis videlicet circa omne idolum famulatus vel servitus. Quidam vero Latini ignorantes Graecam eloquentiam imperite dicunt, idolum ex dolo sumpsisse nomen, quod diabolus creaturae cultui divini nominis invexit.

[Col. 0766D] [(15) 1Kb] Quid vero hoc significat, quod Laban aliam superius personam gerat, nunc autem typum diaboli teneat? Laban quippe dealbatio interpretatur. Dealbatio autem non incongrue accipitur diabolus; quia, cum sit ex merito tenebrosus, transfigurat se in angelum lucis (II Cor. XI) ad decipiendum humanum genus. Possumus etiam per Laban praesentem mundum intelligere, qui persequitur Jacob cum furore. Cui servivit Jacob, ex parte scilicet reproborum Judaicus populus, ex cujus carne natus [Col. 0767A] est Dominus; quia electos quosque, qui Redemptoris nostri membra esse noscuntur, persequendo opprimere conatur. Hujus filiam sive diaboli, sive mundi Jacob abstulit, cum Christus sibi Ecclesiam ex gentibus conjunxit. Quam et de domo patris abstrahit, cum ei per Prophetam dicit: Obliviscere populum tuum, et domum patris tui (Psal. XLIV). Quid vero in idolis, nisi avaritia designatur? Unde et per Paulum dicitur: Avaritia quae est idolorum servitus (Coloss. III). Laban quippe veniens, apud Jacob idolum non invenit; quia, ostensis mundi thesauris, diabolus in Redemptore nostro vestigia concupiscentiae non invenit. Sed quae Jacob non habuit, Rachel sedendo cooperuit. Quae Rachel, et ovis dicta, figuratur Ecclesia. Sed quid est sedere? [Col. 0767B] Humilitatem videlicet poenitentiae appetere. Sic enim scriptum est: Surgite postquam sederitis (Psal. CXXVI), etc. Rachel ergo idola sedendo operuit, quia sancta Ecclesia Christum sequens vitium terrenae concupiscentiae per humilitatem poenitentiae cooperuit. De hac coopertione vitiorum per Prophetam dicitur in libro Psalmorum: Beati quorum remissae sunt iniquitates, et quorum tecta sunt peccata (Psal. XXXI). Nos igitur Rachel significavit, qui idola sedendo premimus, si culpas avaritiae poenitendo damnamus. Quae utique avaritia non illis, quibus ait Psalmista: Viriliter agite; et confortetur cor vestrum (Psal. XXVI) dicitur, sed his maxime evenit qui per saeculi blandimenta gradientes effeminantur. [Col. 0767C] Unde et illud idem Rachelis verum est: Secundum consuetudinem feminarum nunc accidit mihi (Gen. XXXI), scilicet quasi muliebria se habere innotuit patri. Laban autem postquam esset Jacob persecutus, et invenisset eum, et locuti essent, statuentes foedus, tulit Jacob lapidem, et erexit in titulum, dixitque suis fratribus: Afferte lapides (ibid.): qui congregantes fecerunt tumulum, quem vocavit Laban tumulum testis, et Jacob acervum testimonii, juxta proprietatem videlicet cujusque linguae et sermonis. Inter fideles enim tam Judaeos quam gentes testis est lapis eminens, in multitudine [(16) 1Kb] Christus, et acervus lapidum, qui est multitudo credentium in ipsius nomine et fide conglobatus.

[Col. 0767D] [(17) 1Kb] His peractis, Jacob mittit nuntios ad Esau fratrem suum, mittit et munera ad placandum eum. Post haec, transductis per torrentem suis omnibus, ipse remansit solus. Et ecce vir luctabatur cum eo in ipso lucis crepusculo. Praevaluitque Jacob, nec dimisit eum, nisi benedictionem ab eo extorqueret (Gen. XXXII); sacrumque Israel nomen in quo principaliter sacramenti Dominici imago praefigurata est, acciperet. Vir enim ille evidentissime typum gesserat Christi: cui tamen ideo praevaluit Jacob, utique volentis, ut mysterium figuraret passionis Domini. Ubi visus est Jacob in Judaeorum typo, hoc est in corporis sui sobole praevaluisse [Col. 0768A] Deo, et quasi cum infirmo, ita cum carne ejus luctamen inire, et invalescere in passione ejus, sicut scriptum est in Evangelio: Crucifige, crucifige eum (Luc. XXIII). Et tamen Jacob ab eodem angelo, quem victor superaverat, benedictionem impetravit, cum idem ei angelus nomen aliud imposuit. Cujus utique impositio nominis beatio fuit. Interpretatur autem Israel, Videns Deum, quod erit in fine praemium sanctorum. Porro angelus latitudinem femoris illi tetigit et claudum reddidit. Sicque Jacob erat idem atque unus, et claudus, et benedictus. Nam femoris nervus vel latitudo generis est multitudo. Plures quippe sunt in stirpe, qui degenerantes a fide patris, et deviantes a praecepto sui actoris, claudicant semitis sui erroris. De quibus [Col. 0768B] Propheta in psalmis: Claudicaverunt, inquit, a semitis suis (Psal. XVII). Qui tamen populus, sublatis sibi viribus, non solum claudicat, sed etiam torpescit, ne ultra jam filios generare possit. Denique quod adjecit idem patriarcha, se facie ad faciem vidisse Deum, cum superius secum narret virum fuisse luctatum, id significat, quia idem qui cum Jacob populo luctaretur, Deus, et homo futurus erat.

Summopere, fratres charissimi, vobis attendite ne de illorum numero velitis esse, qui frequenter Dei verba legunt vel audiunt, et tamen a sacra lectione vacui recedunt, dum ea in arca cordis non recondunt, sed mentis levitate oblivioni tradunt. [Col. 0768C] Verba igitur Domini, quae corporis indesinenter percipitis aure, in memoriae ventre reservate, eaque bonis implere operibus festinate, ut seminanti bonum semen Christo, quasi bona terra centuplum possitis fructum reportare. Solerter itaque audite, quae de scala Jacob, Deo donante, dicere volumus, cujus superius memoriam fecimus. Ut jam ergo diximus, Christus est ista scala, et in se credentibus usque in coelum pertingens rectissima via. Per ipsum igitur, dilectissimi, ad intelligendam illius divinitatem, qua Deo Patri est aequalis, ascendite; per ipsum ad cognoscendam ipsius veram humanitatem, quam de Virginis matris accepit substantia, descendite. Per ipsum ascendite, in omnibus et super omnia illum cum Patre, et Spiritu sancto [Col. 0768D] diligentes; per ipsum descendite, proximos vestros in ipso tanquam vosmetipsos amantes. Per ipsum de virtute in virtutem proficiendo conscendite in coelum; per ipsum ad terram descendite, portando onera fratrum. Usque ad ipsum ascendite per cordis munditiam; usque ad proximum descendite, ejus supplendo misericorditer inopiam. Veram illi exhibendo servitutem pertingere ad ipsum satagite; per mentis autem compassionem juxta vires in necessitate proximo succurrite.

A carne iterum conscendite usque ad spiritum, et a sensualitate usque ad rationem; interdum vero per charitatem descendite ad proximorum eruditionem. [Col. 0769A] Vos ipsos in summa sapientiae arce quasi eruditiores custodite; frequenter vero timorem Domini, et amorem simplicioribus denuntiate. Vos recta firmiter tenete, quae coepistis; proximis autem, ut mala caveant, et bona appetant, praedicare non desistatis. Ne velitis si fieri potest, soli pergere; sed vobiscum multos ad Deum perducere studete. In bonis operibus perseverate; et ne cadatis, solliciti estote, et in via Domini vobiscum alios aggregate. [Col. 0770A] Elaborate ergo pervenire ad consortium supernorum civium non soli, sed cum multitudine spiritualium filiorum. Vestris igitur sacris admonitionibus multos in fide generare filios contendite, ut cum eisdem ad aeternae remunerationis bravium possitis pertingere, praestante eodem Domino nostro Jesu Christo, qui cum Patre et Spiritu sancto in Trinitate perfecta vivit et regnat Deus per omnia saecula saeculorum. Amen.



SERMO DECIMUS QUINTUS. IN DOMINICA QUARTA QUADRAGESIMAE
[Col. 0769]

[Col. 0769B] [(18) 1Kb] Moyses Dei famulus, ex tribu Levi, Amram filius, in Israel, Domino constituente, propheta exstitit et dux. Hunc legimus filiae Pharaonis adoptivum, Dei amicum, ejusdem regis Pharaonis dominum, de rubo flammante et non urente a Domino fuisse evocatum. Quem ut exemplo formaret Deus, insinuatam ejus manum emori jussit, ac rursus retractam vigorem emortuum reformavit, et colorem pristinum reddidit, atque illius faciem ex sui consortio sermonis illuminavit. Hic vir beatus traditum sibi a Domino totius Israeliticae plebis ducatum humiliter recusavit, sequenter devote suscepit, fideliter conservavit, cum omni vigilantia rexit, discrete correxit, ardenter amavit, patienter sustinuit; qui pro subjectis Deo se consulenti interposuit, [Col. 0769C] irascenti opposuit. Hic etiam pro sui libertate populi propriam salutem objecit, regis saevissimi non minas non tela formidavit; quin etiam contra dracones ejus virgam extulit, ac per Dei manum expugnatoris illius regnum decem plagis verberavit. Primum in cruorem fontes et flumina vertit. Dehinc ranarum multitudine urbes, et muscarum nubibus aera complevit, mortem jumentis intulit, nomines ulcere percussit, grandine terras vastavit, coelum tenebris obduxit, subitanea morte primogenita delevit. Post haec Aegyptios spoliavit, eductisque populis flammea praecedente columna, iter pandit, nec mora mare transiens dividit, refrenatisque hinc inde aquarum cumulis, pergenti populo [Col. 0769D] viam sicco vestigio praebuit; dehinc hostes fluctibus operuit, atque amaras aquas per tactum ligni in suavitatem convertit. Inter haec etiam esurienti Israel coeleste pabulum praebuit, volucrumque escis castrorum loca replevit; insuper petram percussit atque copiosa extemplo durus lapis fluenta emisit; verticem quoque montis Sinai faciem Dei contemplaturus ascendit, ibique quadraginta dierum jejunia pertulit, descendens vitulum incendit, [Col. 0770B] sacrilegos gladio prostravit, legem a Deo acceptam populo tradidit, ritumque religionis instituit. Inter haec quoque bella gessit, victoriis claruit, virgam in manu tenens hostes, quos contigit, superavit; lethiferos aspidum morsus aerei serpentis aspectu sanavit; Dathan et Abiron terrae, compagibus ruptis, viventes profundi hiatu dejecit. Ad postremum vero conscendit montem Nabo, terramque repromissionis demonstrante Domino aspicit, mortuusque est, jubente Domino, in monte Abarim, sepultusque est ab eo in valle Moab (Deut. XXXIV), quae est in Arabia. Rexit autem populum Dei in eremo quadraginta annis, obiitque annorum centum viginti. Quidam autem eum testantur vivere pro eo quod sepulcrum ejus non reperitur, et quia [Col. 0770C] apparuit Domino cum Elia in monte (Matth. XVII). Mortuum autem illum, non raptum omnis Scriptura sacra commemorat certissime.

Quia ista, dilectissimi, breviter ad eruditionem vestram praescripsimus, dignum videtur, ut de ipsius [(19) 1Kb] gestis, sicut a viris ecclesiasticis exposita novimus, plenius aliqua dicamus. Moyses, sicut in consequentibus clarius apparebit in cunctis aetatis suae gradibus et manuum suarum virtutibus Christum significavit. Igitur, sicut jam supra diximus, mater quando illum genuit, metu saevissimi regis nutrire non audens eum ripae fluminis exposuit, ibique illum filia ejusdem regis reperiens in filium sibi adoptavit (Exod. II). Moyses ergo in ripa [Col. 0770D] fluminis invenitur, ut et Dominus, cujus Moyses typum induerat, ad flumen lavacri, id est ad aquam baptismatis inveniretur [(20) 1Kb] . Infans Moyses in ripa fluminis positus probat, quia Christus peccata veteris hominis, quem induerat, deflebat. Unde et super civitatem Jerusalem (Luc. XIX), et ad resuscitandum Lazarum flevit (Joan. XI), Judaeorum deplorans perfidiam, quos in sua malitia perdurare praevidit. Filia Pharaonis descendens ad lavacrum [Col. 0771A] fluminis infantem colligit; Ecclesia ex gentibus lavacri salutaris sanctificationem desiderans Christum excipit. Genitrix sua a domo expulit Moysen; et Synagoga mater carnalis quasi infantem et innocentem expulit Christum; quia tunc parvulus videbatur, cum in homine cernebatur. Invenit filia Pharaonis Moysen inclusum in vasculo tibin, quod ex multis virgulis fuit agrestibus; invenit Christum Ecclesia reconditum in sanctorum cordibus, qui in unitate sui contexti ex multorum fratrum membris omnes in Christo effecti sunt unum corpus; et cum religiosa observatione suscipientes, devotis tuentur mentibus. Interea Moyses peregrinum fratrem ab Aegyptio liberavit, ab Aegyptio videlicet illi injuriam faciente: et hoc inultum esse non ferens, [Col. 0771B] fratrem defendit, eumdemque Aegyptium interfecit. Aegyptius ille figuram diaboli tenuit, qui in hac nobis peregrinatione assidue injuriam facit, quem quasi nobis defensis Christus exstinguit, cum ejus vires, ne tantum noceat, quantum desiderat, reprimit. Quod vero in sabulo obruit interemptum, manifestum est ejus jam morticina praesentia in eis latere, qui non habent fundamentum. Unde et Ecclesiam Dominus in petra aedificat (Matth. XVI), et eos, qui audiunt verbum ejus et faciunt (Luc. XI), prudenti viro comparat, qui aedificat domum suam supra petram (Matth. VII), ne tentationibus impellatur et corruat. Illos autem qui audiunt, et non faciunt, comparat stulto aedificanti super arenam cujus impulsa domus ruinam efficit magnam (ibid.).

[Col. 0771C] Deinde apparuit Dominus Moysi in rubo, mittens eum ad gentem illam, quam praesciebat iniquam futuram; et erat in rubo flamma, id est in spinis; et rubus non cremabatur ab ea [(21) 1Kb] . Morus vocata a Graecis, quam Latini rubum appellant, eo quod fructus vel virgulta ejus rubent. Est enim mora [(22) 1Kb] silvestris fructus afferens, quibus in deserto pastorum fames ac penuria confovetur. Hujus folia superjactata serpenti fertur eum interimere. Ramnus genus est rubi, quem vulgo senticem marsinam [(23) 1Kb] appellant, asperum nimis et spinosum. Sentis dicta a situ, qui est terra inculta, in quo spinae et sentices nascuntur.

[(24) 1Kb] Rubus Judaicorum peccatorum spinas significat. [Col. 0771D] Flamma in rubo verbum est, quia illis lex data est. Rubus nec sub igne cremabatur, quia lege data [Col. 0772A] illorum peccata non sunt consumpta. Alii in rubo eodem flammante Ecclesiam intelligunt persecutionibus pravorum inflammari, et ea [(25) 1Kb] loquente: illa Domino, non perire, sed in melius renovari. Quod vero Dominus Moysi in eodem rubo legitur apparuisse, ostendit, non alibi quam in Ecclesia credentibus apparere, in qua nullus digne consistere, vel Deum potest videre, nisi qui cuncta terrena et mortalia deposuerit vitia, quod significabant illa Moysi deposita calceamenta. Aliter etiam hoc figuratur, quod Moyses excalceari jubetur. Veterum namque consuetudo erat, ut si sponsus sponsam repudiare vellet, discalcearetur [(26) 2Kb] ille, et hoc signum repudii esset. Proinde Moyses excalceari jubetur, ne quasi sponsus ad Ecclesiam calceatus [Col. 0772B] accederet, quae in rubo significabatur; quia Christo, qui verus sponsus erat hoc servabatur. De quo Joannes loquitur: Cujus non sum dignus solvere corrigiam calceamenti ejus (Luc. III). Utique sic dictum est Josue et Moysi.

[(27) 1Kb] Mittitur dehinc Moyses ad liberandum Israel qui dicit Domino: Quod signum habeo, ut credant mihi, quia tu me misisti? Et Deus ad illum: Projice, inquit, virgam quam manutenes in terram. Et projecit et versa est in serpentem. Expavit Moyses et fugit. Et ait illi Dominus: Apprehende caudam ejus, ne timeas. Et apprehendit et factus est iterum virga (Exod. IV). Quid hoc significat? Serpens enim persuasit homini mortem. Ergo mors a serpente. [Col. 0772C] Virga itaque in serpente, Christus in morte. Et tamen expavit Moyses et fugit. Quid est fugisse Moysen a serpente illo, nisi quod legitur factum in Evangelio? Mortuus est Christus, et discipuli fugerunt, et ab illa spe in qua fuerant, recesserunt. Sed quid dictum est? Apprehende, inquit, caudam ejus. Quid est cauda, nisi posteriora? Hoc significat alibi: Posteriora mea videbis, faciem autem meam videre non poteris (Exod. XXXIII). Primo enim serpens est factus, sed, cauda apprehensa, facta est virga; quia primo est occisus, postea vero peractis omnibus, ad id quod fuerat resurgendo est reversus. Ibi itaque per vitae reparationem morte consumpta nihil in eo serpentis apparuit, quia omnino morti ultra non subjacebit. Est etiam saeculi finis in serpentis [Col. 0772D] cauda; quia sic mortalitas Ecclesiae volvitur per temporum lubrica. Alii veniunt, et alii eunt per [Col. 0773A] mortem tanquam per serpentem. Mors semita est [(28) 1Kb] , sed fine novissimo velut cauda saeculi ad manum Dei redimus, qua apprehensa reparabimur, et novissima inimica morte destructa, resurgente in dextera Dei virga regni erimus [(29) 1Kb] . Item aliud datur signum Moysi. Mitte, inquit Dominus, manum in sinum tuum (Exod. IV), et misit. Produc etiam ait, et produxit, et inventa est alba, id est immunda. In cute etenim albor lepra est non candor. Ipsa enim haereditas Dei, id est populus ejus foras ab amissis effectus est immundus. Sic enim de ea loquitur Psalmographus: Ut quid avertis manum tuam et dexteram tuam de medio sinu tuo in finem? (Psal. LXXIII). Sed illi ait: Revoca iterum eam in sinum tuum, et reversa est ad colorem suum. Sic et plebs [Col. 0773B] Judaica nunc a sinu Dei est aliena, et foris remansit immunda, sed revocabit eam, et ad pristinum rediet colorem, cum agnoverit Dominum Salvatorem. Nunc enim ex parte caecitas contigit in Israel, donec plenitudo gentium intraret, et sic omnis Israel fieret (Rom. XI).

[(30) 1Kb] Deinde aquae missae in terram, a Moyse vertuntur in sanguinem, id est populi in sanguinis Christi fidem. Aquae enim, ut ait Apocalypsis, quas vidisti . . . gentes sunt et populi (Apoc. XVII). [(31) 1Kb] Post haec intrant Moyses et Aaron ad Pharaonem in verbo Domini petentes viam trium dierum populum Israel in desertum proficisci, ut Deo sacrificaret ibi. Quae est via trium dierum, qua incedendum est [Col. 0773C] nobis, ut exeuntes de Aegypto ad locum pervenire possimus, in quo immolare debeamus? Via ista Christus est, qui dixit: Ego sum via, veritas et vita (Joan. XIV). Qua via triduo nobis est incedendum. Qui enim ore suo Dominum Jesum confessus fuerit, et corde suo crediderit, quod illum Deus tertia die a mortuis suscitaverit, salvus erit. Haec est tridui via per quam pervenitur locum, in quo immolatur, et Deo sacrificium laudis reddatur. Viam, inquiunt, pergemus trium dierum, et immolabimus Domino abominationes Aegyptiorum. Oves quippe Aegyptii edere dedignantur, sed quod Aegyptii abominantur, hoc Israelitae Deo offerunt; quia simplicitatem conscientiae, quam sapientes hujus saeculi, hoc est cives Aegypti, quasi fatuitatem deputant, hanc justi [Col. 0773D] Deo in sacrificium immolant; et per id Deo placere procurant, quod mundi abjectum et contemptibile esse considerant. Unde Apostolus: Quae stulta mundi sunt, elegit, Deus, ut confunderet fortia [(32) 1Kb] (I Cor. I). Ex quo autem Moyses ad Pharaonem coepit loqui, magis affligitur populus Dei. Ex quo in anima hominis sermo Dei prolatus fuerit, acrius callidus hostis insurgit, et majora vitia, quibus vincatur, immittit. Prius vero quam veniret sermo, qui vitia [Col. 0774A] argueret, in pace vitia regnabant; sed ubi sermo Dei facere coeperit uniuscujusque discrimen, tunc conturbatio magna consurget [(33) 1Kb] . Deinde Moyses virgam contra Pharaonem projecit, et serpens factus Aegyptiorum serpentes devoravit; significans, quod Verbum caro fieret, quod serpentis dira venena evacuaret. Virga enim est verbum directum, regale, plenum imperii, et potestatis insigne. Virga serpens facta est, quoniam qui erat Filius Dei ex Deo Patre genitus, natus ex Virgine factus est hominis filius, qui quasi serpens in cruce exaltatus, medicinam humanis infudit vulneribus. Unde ait ipse Dominus: Sicut Moyses exaltavit serpentem in deserto; ita exaltari oportet Filium hominis (Joan. III), etc. Virga enim Moysis versa in draconem, magorum [Col. 0774B] absorbuit virgas; et Christus post gloriae dignitatem factus est obediens usque ad mortem (Philip. II), et per ipsam mortem carnis aculeum consumpsit mortis, testante propheta his verbis: O mors, ero mors tua; morsus tuus ero, inferne (Ose. XIII).

[(34) 1Kb] Indurat Deus cor Pharaonis, scilicet quia diabolum sic induravit post peccatum, ut poenitentiae compunctione nunquam emolliretur, sicut de eo in Job scribitur: Cor ejus sicut lapis indurabitur (Job XLI).

[(35) 1Kb] Licet illae in Aegyptum decem plagae fuerint corporaliter, tamen modo in nobis geruntur spiritualiter. Aegyptus namque forma est saeculi, in qua aquae vertuntur in sanguinem imperio Domini. [Col. 0774C] Aquae Aegyptiae erratica et lubrica philosophorum dogmata sunt: quae merito in sanguinem vertuntur, quia in rerum causis carnaliter sentiunt. Sed ubi crux Christi mundo huic lumen veritatis ostendit, hujusmodi eum correptionibus arguit, ut ex qualitate poenarum, propria agnoscat, quae deliquit.

In secunda vero plaga ranae producuntur, quibus indicari figuraliter carmina poetarum arbitramur, qui inani et inflata quadam modulatione, velut ranarum cantibus et sonis mundo huic intulerunt fabulas deceptionis. Rana est enim loquacissima vanitas. Ad nihilum autem aliud ipsum animal est utile vel proficit, nisi quod sonum vocis improbis et importunis clamoribus reddit. [(36) 1Kb] Ranae a garrulitate vocatae, et quod circa genitales perstrepunt [Col. 0774D] paludes, et sonos vocis emittunt: et ex his quaedam aquaticae dicuntur, quaedam palustres, quaedam rubetae, ob id quia in vepribus vivunt cunctis grandiores. Aliae calamitae vocantur, quoniam inter arundines fruticesque versantur, omnium minimae et viridissimae, mutae et sine voce. Sunt et gradulae [(37) 1Kb] ranae parvae in sicco vel agris morantes unde et nuncupatae. Vetant quidem canes latrare, quibus in offa ranae vivae fuerint datae

[Col. 0775A] [(38) 1Kb] Post haec ciniphes producuntur. Hoc animal pennis quidem suspenditur, dum per aera volitat; sed ita subtile est et minimum, ut oculi visum nisi acute cernentis effugiat, corpus tamen cui insederit, acutissimo valde stimulo terebrat, ita ut quem volantem videre quis non valet, vulnerantem statim sentiat. Hoc vero animalis genus subtilitati haereticorum comparatur, qui subtilibus verborum stimulis animam terebrant, tantaque calliditate circumveniunt, ut deceptus quisque nec videat, nec unde decipiatur intelligat. Quod vero in tertio signo magi cessarunt, dicentes: Digitus Dei est hic (Exod. VIII), typum haereticorum habuerunt atque animositates. Declarat hoc Apostolus, dicens: Sicut Jamnes et Mambres restiterunt Moysi; sic et isti resistunt [Col. 0775B] veritati. Homines mente corrupti, circa fidem reprobi, sed ultra non proficient: dementia eorum omnibus manifesta erit, sicut et illorum fuit (II Tim. III). Inquietissimi fuerunt mentis corruptione, sed in tertio signo defecerunt, fatentes sibi Spiritum sanctum aversum esse, qui erat in Moyse. Tertio enim loco Spiritus sanctus ponitur, qui digitus Dei dicitur. Unde et illi in tertio signo deficientes, dixerunt: Digitus Dei est hic. Sicut enim conciliatus et placatus Spiritus sanctus requiem praestat mitibus corde et humilibus, ita contrarius et aversus inquietudinem exagitat superbis et immitibus, quia inquietudinem muscae illae brevissimae significaverunt, sub quarum exagitatione magi Pharaonis deficientes dixerunt: Digitus Dei est hic.

[Col. 0775C] Quarto loco Aegyptus muscis percutitur. Musca enim nimis insolens et inquietum animal est. In qua quid aliud quam insolentes desideriorum curae carnalium designantur? Aegyptus ergo muscis percutitur, quia eorum corda, qui hoc saeculum diligunt, desideriorum suorum inquietudinibus feriuntur. Porro septuaginta Interpretes, cynomiam [(39) 1Kb] , id est caninam muscam posuerunt, per quam canini mores significantur, in quibus humanae mentis voluptas et libido carnis arguitur. [(40) 1Kb] Cynomyia Graece, musca canina dicitur Latine. [(41) 1Kb] Nam cynos Graece canis vocatur. Potest quidem hoc loco significari per muscam caninam forensem hominum eloquentiam, quia veluti canes alterutrum se lacerant.

[Col. 0775D] Jam vero quinto in loco Aegyptus nece animalium vel pecudum verberatur. Vecordia in hoc arguitur et stultitia mortalium, qui tanquam irrationabilia pecora cultum Dei et vocabulum imposuerunt figuris, non solum hominum, sed et pecudum, ligno et lapidi impressis; Ammonem, id est Jovem in ariete venerantes et Danubem in canem; colentes etiam Appionem. Caetera quoque Aegyptus deorum miratur portenta, et quibus cultum credebant [Col. 0776A] esse divinum, in his viderunt miseranda supplicia.

Post haec ulcera cum fervoribus vesicae sexto producuntur in verbere. In ulceribus arguitur dolosa hujus saeculi malitia; in vesicis, tumens et inflata superbia; in fervoribus, irae ac furoris insania. Hucusque enim talia per errorem suorum figuram [(42) 1Kb] mundi perpessi sunt supplicia.

Post haec autem, verbera veniunt de supernis, voces et tonitrua scilicet, grando et ignis discurrens. In tonitruis enim divinae increpationis intelliguntur correctiones, quia non cum silentio verberat, sed dat voces, et mittit doctrinam coelitus, per quam possit culpam suam castigatus cognoscere mundus. Dat et grandinem per quam vastentur adhuc tenera vitiorum nascentia. Dat etiam ignem, [Col. 0776B] sciens esse spinas et tribulos quas ignis ille depasci debeat, de quo dicit Dominus: Ignem veni mittere in terram, et volo ut ardeat (Luc. XII). Per hunc enim incentiva voluptatis et libidinis consumuntur, et radicitus evelluntur.

Quod autem locustarum octavo in loco fit mentio, putatur a quibusdam, per hoc genus plagae dissidentis humani generis inconstantiam confutari. Alio quoque sensu, locustae pro mobilitate levitatis sunt accipiendae, tanquam vagae et salientes animae in saeculi voluptate. [(43) 1Kb] Locusta vocata, eo quod pedibus sit longis velut hasta. Unde et eam Graeci tam maritimam quam terrestrem, astaco appellant.

Nona plaga tenebrae factae sunt, sive ut mentis eorum arguatur caecitas; sive ut intelligant, divinae [Col. 0776C] dispensationis et providentiae rationes esse obscurissimas. Posuit enim Deus latibulum suum tenebras (Psal. XVII), quas illi audacter et temere perscrutari cupientes, et alia aliis inserentes devoluti sunt in crassas et palpabiles ignorantiae tenebras. Ad ultimum delentur primogenita Aegyptiorum, sive principatus et potestates et mundi raptores tenebrarum [(44) 1Kb] quae in hoc mundo fuerunt, religionum, quas Christi veritas cum suis exstinxit et delevit actoribus per crucis suae venerabile mysterium. Porro in diis eorum, ut Hebraei autumant, illud quod sequitur, fecit judicium; quia nocte, qua egressus est populus, omnia in Aegypto templa destructa sunt, sive motu terrae, sive tactu fulminum. [Col. 0776D] Spiritualiter autem dicimus, quod nobis Aegyptum egredientibus errorum vana corruunt idola, et omnis perversorum dogmatum quatitur cultura. [(45) 1Kb] Interea fit pascha in occisione agni. Occiditur Christus, de quo in Evangelio dicitur: Ecce Agnus Dei, ecce qui tollit peccata mundi (Joan. I).

Offertorium tali ex causa sumpsit vocabulum. Fertum enim dicitur oblatio, quae altari offertur, et a pontificibus sive sacerdotibus sacrificatur, a quo et offertorium nominatur, quasi propter fertum. [Col. 0777A] Oblatio ideo vocatur, quia offertur. Dona quippe divina dicuntur munera hominum. Nam munera dicuntur obsequia, quae pauperes divitibus loco munerum solvunt. Itaque munus homini datus, donum Deo. Unde etiam in templis donaria dicimus. Munera vocantur, quia manibus vel accipiuntur vel dantur. Duo sunt autem quae offeruntur, donum videlicet et sacrificium. Donum dicitur, quidquid auro argentoque, aut qualibet alia specie efficitur. Sacrificium autem est victima, et quaecunque in ara cremantur vel ponuntur. Omne autem, quod Deo datur aut dedicatur, dicendo datur, unde et appellatur. Unde et errant, qui consecrationem dedicationem significari putant. Immolatio ab antiquis dicta, eo quod in mole altaris posita [Col. 0777B] victima caederetur. Unde et mactatio post immolationem est. Nunc autem immolatio panis et calicis [(46-47) 1Kb] convenit; libatio autem tantummodo calicis oblatio est. Hinc est illud: Et libavit sacerdos de sanguine uvae (Eccli. L). Sic saecularium quidam poetarum [(48) 1Kb] .

Nunc, inquit, pateras libare [(49) 1Kb] Jovi
Libare ergo proprie effundere est, sumptumque nomen ex Libero quodam, qui in Graecia usum reperit vitis. De reprobatione quippe veteris sacrificii sic ait Dominus per Isaiam: Quo mihi victimarum vestrarum, dicit Dominus? plenus sum holocaustis arietum et adipe pinguium; et sanguinem vitulorum, [Col. 0777C] et agnorum, et hircorum nolui (Isai. I). Dominus praeterito utens, nolui, osten it se nunquam sacrificia Judaeorum amasse, sed propter significatum ad tempus sustinuisse, et vero sacrificio impleto pro nihilo reputasse. Hostiae apud veteres dicebantur sacrificia. quae fiebant antequam ad hostem pergerent. Victima vero sacrificia, quae post victoriam devictis hostibus immolabant. Et erant victimae majora sacrificia quam hostiae. Alii victimam dictam putaverunt, quia ictu percussa cadebat, vel quia vincta ad aras ducebatur. Holocaustum illud est, ubi totum igne consumitur, quod offertur. Antiqui enim cum maxima sacrificia administrarent, solebant totas hostias in sacrorum consumere flamma, et ipsa erant holocautomata. Holo [(50) 1Kb] enim [Col. 0777D] Graece totum dicitur; Kausis incensio. Et holocaustum totum incensum. Ideo, fratres charissimi, huic loco ista inseruimus, ut sine difficultate differentias sacrificiorum, hostiarum, victimarum, holocautomatum, immolationum, munerum et donariorum possitis agnoscere.

Ut ergo superius diximus, fit Pascha in occisione agni. Occiditur Christus, de quo in Evangelio dicitur: Ecce Agnus Dei, ecce qui tollit peccata mundi (Joan. I). Vespere immolatur agnus, in vespera mundi immolatus est Christus. Qui pascha faciunt, [Col. 0778A] ossa frangere prohibentur; in cruce ossa Domini non franguntur, sicut evangelista testatur: Os, inquit, non comminuetis ex eo (Joan. XIX). Illiniuntur Israelitarum postes agni sanguine, ne vastator angelus perniciem audeat inferre; signantur in frontibus fideles populi ad tutelam salutis signo passionis Dominicae, ut hi soli ab interitu liberentur, qui Dominicae passionis cruore corde signati sunt et fronte; qui etiam opere loquuntur: Signatum est super nos lumen vultus tui, Domine (Psal. IV). Unde et ipsa solemnitas paschae appellatur transitus, eo quod de pejoribus ad meliora pergentes, tenebrosam Aegyptum derelinquamus. Quod autem ait de agni illius esu: Omnis alienigena non comedet ex eo; in una domo comedetur, nec de carnibus ejus foras efferetur [Col. 0778B] (Exod. XII); hoc de Christi corporis sacramento, cujus agnus ille figuram obtinuit, proprie scriptum teneatur. Quo corpore et sanguine in una domo, id est in una Ecclesia vesci praecipitur; nec efferri foras in plebibus scilicet haereticorum, quae ab eadem Ecclesiae catholicae unitate foris vagantur. Dehinc populo Deus per Moysen praecipit, ut ab Aegyptiis commoda peterent, quae auferrent [(51) 1Kb] . Sicque Moyses et populus proficiscens auro et argento Aegyptios spoliavit jussu Domini nihil injuste praecipientis. Quid vero hoc praefiguraverit, nisi quod in auro, et argento, ac veste quaedam Aegyptiorum significatae sunt doctrinae, quae inutili studio discuntur ex ipsa gentium consuetudine? Sed sive hoc significet, [Col. 0778C] sive illud, quod ex ipsis gentibus animae pretiosae tanquam vasa aurea et argentea cum suis corporibus (quae vestes significant) simul de hoc saeculo tanquam de Aegypto liberentur, et per Moysen, id est Christum, ad terram promissionis, ad coelestem videlicet patriam perducantur.

[(52) 1Kb] Quod autem ait, sine fermento sic profectos esse filios Israel ex Aegypto; hoc a nobis, si fieri potest, elaborandum est omnibus modis, ut exeuntes a saeculi hujus illecebris non ambulemus in fermento malitiae et nequitiae veteri, sed in azymis sinceritatis et veritatis (I Cor. V); quod est conversatio novi hominis, relicto primo homine cum suis vitiis. Et illi quidem septem diebus azymas comedebant; nos vero si pure et simpliciter conversamur in septem [Col. 0778D] diebus, quibus esse mundus peragitur, qui semper in suo ordine revolvuntur, et quotidie nobis agnus occiditur, et assidue pascha sine fermento malitiae et nequitiae celebratur, si innovati nihil ex veteris corruptionis malitia delectamur. Nam quid aliud est fermentum, nisi corruptio naturae quae a naturali recedens dulcedine adulterino corrupta est amore? In hac nobis praecipitur mansione, ut semper egressionis ex Aegypto memores simus; et ut pascha, id est transitum nostrum de pejoribus ad meliora celebremus, ac nostri uteri primogenita, id [Col. 0779A] est operum nostrorum cunctarumque virtutum principia Domino consecremus.

[(53) 1Kb] Jam tunc videtur Dominus nocte in columna ignis, et per diem praecedens populum in columna nubis dux factus eorum itineris. Nubes ista praecedens Christus est, idem etiam columna; qui erectus est, et firmus, et nostrae infirmitati fulgens, per diem non lucens, et per noctem lucens, ut qui non videant, et qui vident caeci fiant. Potest etiam accipi sacramentum Christi non incongrue, quod tanquam in die manifestum est in carne velut in nube. In judicio vero tanquam in terrore nocturno, quia tunc erit magna tribulatio saeculi tanquam ignis, et lucebit justis, et ardebit injustis.

Sequentibus inde Aegyptiis percutit virga Moyses [Col. 0779B] aquas, videntibus caeteris, et divisae sunt huc atque illuc, et transierunt filii Israel per medium Rubri maris. Quid hoc significat, nisi baptismum sanguine Christi consecratum? Hostes sequentes cum rege, qui a tergo moriuntur, peccata sunt praeterita, quae delentur, et diabolus ac satellites ejus, qui in spirituali baptismo suffocantur. Premunt quidem Aegyptii urgentes; instant peccata usque ad baptismi aquam sequentes. Populus Dei canit canticum post transitum Rubri maris, submerso Pharaone et Aegyptiis. Spiritualiter fideles postquam exstinctis peccatis de lavacro conscendunt, hymnum in voce gratulationis emittunt, dicentes: Cantemus Domino gloriose enim honorificatus est; equum et ascensorem [Col. 0779C] projecit in mare (Exod. XV). Quod tamen melius et dignius ille dicit, qui tympanum in manu sua, sicut Maria habuerit, id est qui carnem suam cum vitiis et concupiscentiis crucifixerit, et membra sua, quae sunt super terram, mortificaverit. Jam dehinc ducitur populus per desertum post maris transitum, baptizati scilicet homines promissa patria perfruentes [(54) 1Kb] , per mundum; et quod non vident, sperando per patientiam, tanquam in deserto indubitanter exspectando. Sunt et illic laboriosae tentationes et periculosae, ne in Aegyptum revertantur corde, ne ipsos tandem Christus deserat in solitudine. Post haec venit populus ad locum, qui vocatur Helim, ubi erant duodecim fontes aquarum, quasi duodecim figurae apostolorum; et septuaginta palmae [Col. 0779D] in typo septuaginta discipulorum, quorum praedicatio [(55) 1Kb] ad palmam victoriae Christi multitudo cucurrit gentium.

[Col. 0780A] [(56) 1Kb] Interea in deserto populus propter famem conversus respexit procul in nube Dei gloriam, aspexitque vespere coturnicem, et mane alterius diei man. Coturnices a sono vocis dictas, quas Graeci vocant ortigas, eo quod visae fuerint primum in Ortigia insula, quae et adveniendi habent tempora; quia, aestate depulsa, transmeant maria. Ortigomestra dicitur, quae gregem ducit, eamque terrae propinquantem accipiter videns rapit; ac propterea cura est universis, ducem sollicitare externi generis, per quam caveant prima discrimina. Cibos gratissimos habent semina venenorum, quam ob causam eis veteres vesci interdixerunt. Hoc enim animal solum, sicut et homo, caducum patitur morbum.

Quid enim per volucrum escas, nisi praedicationes [Col. 0780B] divinitus missae intelliguntur, quae per verba sonantia quasi vera volatilia pennata transcurrunt, quibus per fidem hi pascuntur, qui ad patriam coelestis regni pervenire contendunt? (Potest [(57) 1Kb] quidem volucrum esca veteris significare legis eloquia, quae plebi carnali tanquam lumine fidei datur populo manna.) Manna utique quod est Christus, qui tanquam panis vivus descendit de coelo, qui et per nubem Evangelii orbi pluitur universo; non jam murmuranti et tentati synagogae, sed credenti et in illo spem ponenti Ecclesiae. Hoc est autem man indeficiens, hic est panis coeli, et verus cibus angelorum, quod Dei Verbum et corruptibiles incorruptibiliter pascit, quod ut manducaret homo, Verbum [Col. 0780C] caro factum est, et habitavit in nobis (Joan. I), quo etiam qui vescuntur, spiritualiter vivunt. Nam illi veterem figuram carnaliter aspicientes mortui sunt. Non incongrue per man coelestia significantur eloquia, unde et interpretatio nominis sic sonat: Manhu? (Exod. XVI.) [(58) 1Kb] quod interpretatur: quid est hoc? Cum enim audimus legem Dei in Ecclesia recitari, interrogamus doctores dicentes: Quid est hoc? Hoc autem manna sicut semen coriandri erat minutissimi et suavis ad edendum. Quid verbo Dei minutius, quidve subtilius, aut quid dulcius et suavius eloquiis Dei, quae sunt super mel et favum (Psal. XVIII) audientibus ea vel legentibus? Sed quid est quod sexta die colligi jubetur duplum, quod etiam sufficiat in Sabbatum? Dies sextus iste [Col. 0780D] est sexta aetas mundi, in qua nunc vivimus. In hac ergo aetate duplum colligit, qui propter spem aeternae vitae verbum Dei et audit et facit. In hac duplum [Col. 0781A] recondit, qui et bene vivit et aliis misericordiam impendit. Quod reponebatur post Sabbatum, corrumpebatur. Bona enim opera propter aeternam requiem facta, in futuro saeculo permanent incorrupta. Qui vero infideles erant et praeter causam Sabbati de mane illud servabant, ebulliebat vermibus, et computrescebat. Sic et qui propter praesentem vitam et amorem saeculi thesaurizant, hi vermibus ebulliunt, qui semper durant. Isti sunt vermes, quos generat avaritia et divitiarum cupiditas caeca, his qui habent pecunias, et videntes fratres suos necesse non habere, claudunt ab eis viscera sua (I Joan III). Sed et is qui post susceptum verbum Dei peccat, efficitur ei ipsum verbum Dei vermis, qui ejus semper conscientiam fodiat, et arcana pectoris [Col. 0781B] rodat. Quanquam et vermis Christus, ipso loquente: Ego sum vermis et non homo (Psal. XXI). Sicut ipse est aliis in ruina, aliis in resurrectione, ita et ipse in manna fidelibus quidem dulcedo est mellis, infidelibus vero efficitur vermis.

Deinde Moyses offendit Dominum propter aquam contradictionis, et prohibetur transire Jordanem ad terram promissionis. Perturbatusque murmure populi, dubitanter virga petram percussit, sed illico aquae fluxerunt, et torrentium valles inundaverunt (Psal. LXXVII). In sacris Scripturis Moyses pro aliis miraculis aliam atque aliam personam gerit; sed in hoc loco Judaeorum populi sub lege positi figuram tenuit, qui Christum ligno configens, de ejus virtute [Col. 0781C] atque divinitate dubitavit. Sicut ergo percussa petra manavit aqua sitientibus, sic plaga Dominicae passionis effecta est vita credentibus.

[(59) 1Kb] Post haec itaque populus quadragesima septima die egressionis ex Aegypto, ad montem Sina accessit, ibique Moyses ad Dominum ascendit, et Dominus ad eum descendit. Mons quippe altitudinis contemplationis figura est, in qua ascendimus, ut ad ea, quae ultra infirmitatem nostram sunt, intuenda sublevemur. Sed in hac Dominus descendit; quia sanctis multum proficientibus, parum de se aliquid eorum sensibus aperit.

Jam deinde quinquagesima die post peractum pascha, data est lex Moysi. Ita et quinquagesima die post passionem Domini qua pascha illud praefigurabatur, [Col. 0781D] descendit Spiritus sanctus Paracletus a Christo promissus super apostolos eos [(60) 1Kb] , et qui cum eis erant in civitate centum viginti Mosaicae aetatis numero constitutis [(61) 1Kb] , et divisis credentium linguis, totus evangelica praedicatione repletus est mundus. Dicitur illic Dei digito lex scripta, qui ejicit daemonia. Aspicit illuc cunctus populus voces et lampades, montemque fumantem, tonitrua et fulgura, clangoremque buccinae perstrepentem. In vocibus namque et tonitruis Spiritus sanctus intelligitur. In lampadibus vero claritas miraculorum designatur. In sono buccinae fortis praedicatio intelligitur [Col. 0782A] sanctorum: quae omnia in adventu sancti Spiritus completa fuerunt, quando omnes discipuli Christi varietate linguarum, praeceptis et signis intonuerunt. Interpretatur autem Sinai rubus, quod significat Ecclesiam, in qua et Moysi loquitur Dominus. Quod autem legem daturus Dominus, in igne fumoque descendit, hoc significat, quia et fideles claritate suae ostensionis illuminat, et infidelium oculos per fumum erroris obscurat. Quod vero videtur in caligine, hoc significat quia impii, qui terrena sapiunt, caligine malitiae non cognoverunt eo descendente, id est in humilitate nascente. Ideo igitur in caligine visus legem dedit, quia qui veritatem suae legis non sequuntur, his infidelibus quasi per caliginem dixit: Ut videntes non videant, et audientes [Col. 0782B] non intelligant (Luc. VIII).

[(62) 1Kb] Dat deinde Deus legem Moysi innocentiae et cognitionis suae, eamque in decem verbis constituit, et saxeis tabulis digito suo scripsit. Et haec quidem praecepta ita sunt distributa, ut tria pertineant ad divinae Trinitatis dilectionem; septem vero ad amorem fraternum, quibus societas non laeditur humana. Primum Decalogi mandatum ad Deum Patrem pertinet, dum dicit: Dominus Deus tuus, Deus unus est (Deut. VI). Utique ut hoc audiens, unum Deum Patrem colas, et in multos fictos deos fornicationem tuam non effundas. Secundum praeceptum ad Filium pertinet, dum dicit: Non assumes nomen Dei tui in vanum (Exod. XX), id est non aestimes creaturam [Col. 0782C] esse Filium Dei Christum, quoniam omnis creatura vanitati est subjecta; sed credas eum aequalem esse Patri, Deum de Deo, Verbum verum apud Deum, per quem facta sunt omnia. Tertium mandatum est de Sabbato, et pertinet ad Spiritum sanctum, cujus dono requies nobis sempiterna promittitur in coelo. Nam quia dicitur Spiritus, propterea et septimum diem sanctificavit Dominus. In aliis enim diebus operum non est nominata sanctificatio nisi in Sabbato, ubi dicit: Requievit Deus ab omni opere suo (Gen. II). Proinde igitur hoc mandatum pertinet ad Spiritum sanctum, tam propter sanctificationis nomen, quam etiam propter aeternam requiem ad Spiritus sancti donum pertinentem. Dicitur enim ibi: Memento ut diem Sabbati sanctifices. Sex diebus operaberis, [Col. 0782D] et omnia opera tua facies. Septimus dies Sabbati Domini Dei tui est, non facies in eo omne opus, sed requiesces (Exod. XX). [(63) 1Kb] In sex diebus operum continetur operatio sex millium annorum. In septimo vero, requies beati illius regni, tempusque ostenditur, quod carnaliter Judaei celebrantes peccant: et hoc nos non de fide mendacii fallentis optamus, dum per prophetam dicat Dominus: Neomenias et Sabbata vestra odivit anima mea (Isai. I). Quomodo ergo sanctificata erunt Sabbata quae Dei odit anima? Illud ergo Sabbatum est sanctificatum, ubi post bona hujus vitae opera requies [Col. 0783A] nobis promittitur aeterna. Ideoque quidquid agimus, si propter futuri saeculi requiem facimus, veraciter Sabbatum observamus.

Post haec tria praecepta succedit septenarius numerus mandatorum ad dilectionem pertinens proximorum. Primus est in altera tabula, et incipit ab honore parentum. Quod tamen in ordine est quartum. Honora patrem tuum et matrem tuam (Exod. XX). Quod est ergo mandatum primum, nisi quartum? Sicut enim praedictum est, in septenario numero, qui pertinet ad dilectionem proximi, primus est in altera tabula. Nam ideo duae tabulae legis datae sunt. Jubentur ergo in hoc praecepto filii parentes honorare, nec contumeliosos existere, sed officio pietatis debitam reverentiam praestare. Nam [Col. 0783B] qui parentibus honorem deferre non novit, cui parcere vel praestare poterit? Aut quomodo diligere alios poterit, qui suos odit? Quintum mandatum est: Non moechatus fueris, id est ne quisque praeter matrimonii faedus ad explendam libidinem aliis misceatur feminis. Nam specialiter adulterium facit, qui praeter suam ad alteram accedit. Sextum: Non occides. Non solum perpetrans homicidium, sed etiam qui viderit esurientem vel nudum, nisi indumentum cibumque porrigendo ei subvenerit, idem homicida tenetur. Septimum: Non furtum facias, quod est vitium rapacitatis. Octavum: Non falsum testimonium dicas, quod est crimen mendacii et falsitatis. Nonum: Non concupisces uxorem proximi tui. [Col. 0783C] Decimum: Non concupisces agrum vel caetera proximi tui. In quorum praecepto ambitionem saeculi damnat, et rerum concupiscentiam refrenat. Itaque eorum primum prohibet superstitionem; secundum, errorem; tertium interficit saeculi amorem; quartum, impietatem; quintum, allidit fornicationem; sextum, crudelitatem; septimum, rapacitatem; octavum, perimit falsitatem; nonum, adulterii cogitationem; decimum, mundi cupiditatem.

Et notandum quia, sicut decem plagis percutiuntur Aegyptii, sic decem praeceptis conscribuntur tabulae quibus reguntur populi Dei [(64) 1Kb] . Cur autem in duabus tabulis scripta est lex, nisi aut propter testamenta duo significanda, aut propter illa duo praecepta, dilectionis Dei videlicet et proximi, in quibus lex tota pendet et prophetae? (Matth. XXII.) [Col. 0783D] Haec enim in singulis tabulis explicanda sunt. In una enim continentur tria Dei praecepta pertinentia ad charitatem; in alia vero septem pertinentia ad proximi societatem.

[(65) 1Kb] Sed cur lapideae eaedem tabulae fuerunt, nisi [Col. 0784A] ad significandum cor lapideum Judaeorum? Per lapidis enim insensibilitatem durae eorum mentis intelligimus stoliditatem. Unde propheta: Auferam cor lapideum, et dabo vobis cor carneum (Ezech. XI). Unde et Apostolus: Non in tabulis, inquit, lapideis sed in tabulis cordis (II Cor. III) [(66) 1Kb] . Neque enim hae tabulae carnales volunt, ut carnaliter sapiamus; sed in comparatione lapidis, qui sine sensu est, caro sentit. Idcirco per lapidis duritiam significatum est cor intelligens.

Descendens itaque Moyses de monte cum tabulis, cum audisset populum consecratum in idolis, indignos eos judicans accipere legem, projecit tabulas e manibus suis. Quibus fractis, vitulum quem fecerant, incendit, minutatimque concidit, et in aquas [Col. 0784B] aspergens poculum populo dedit. Ut quidam volunt, Hebraei caput vituli et non corpus adoraverunt; quia corpus diaboli omnes homines gentiles, caput vero vituli diabolus est [(67) 1Kb] . Moyses illud combussit, Christus scilicet idololatriam incendit. Ideo Moyses vitulum comminuit et combussit, ut qui illum quasi Deum adorabant, quasi stercora vidissent, et sic nullus eum adorare dignaretur. Hac de causa filii Israel illum coluerunt, quia varii coloris fuit, quasi forma ejus fabricata, aut picta fuisset. Filii autem Israel pastores semper fuerunt, et pecora amaverunt, et plus varii quam unius coloris. Ideo etiam formam illius vituli varii et picti coloris faciebant, et ponebant coram suis pecoribus in exitu quando concipiebant, ut Aegyptiis videlicet [Col. 0784C] placerent in quorum terra habitabant; quia illorum Deum in praesentiam habebant, et ut varia concepissent sua pecora, quia illum colorem Jacob primitus elegit in suam partem de ovibus Laban.

Post haec dixit Moyses: Si quis Domini est jungatur mihi. Statimque filii Levi adhaeserunt ei. Quibus ait: Ite et redite de porta usque ad portam per medium castrorum, et interficiat unusquisque fratrem, proximum et amicum suum (Exod. XXXII) [(68) 1Kb] . De porta usque ad portam ire est a vitio usque ad vitium, per quod ad mentem mors ingreditur, et cum gladio discretionis discurrere. Sed et ipse numerus [(69) 1Kb] trium millium interfectorum triplicem formam indicat peccatorum. Omne enim peccatum [Col. 0784D] aut cogitatione, aut verbo aut facto committitur.

Ascendit itaque Moyses denuo in montem, iterumque dat ei Deus legem in aliis tabulis instar priorum praecisis. Aliae tabulae priores imaginem demonstrabant priscae legis, non post longum intervallum [Col. 0785A] populi peccatum cessantis. Aliae vero iterum scissae ad instar priorum, novi testamenti figuram habuerunt. Istae non franguntur, ut novi testamenti eloquia permansura ostenderent. Quid autem sibi velit, quod Moyses quadraginta diebus jejunavit? Cujus jejunium quaedam figura est in consideratione hujus numeri. Quadragenario enim numero dierum Moyses et Elias et ipse Dominus jejunaverunt. Praecipitur enim nobis ex lege et prophetis [(70) 1Kb] (unde etiam in monte inter utrasque personas medius Salvator effulsit), ut ab omnibus mundi illecebris aviditatem nostram tanquam jejunio temperantiae refrenantes, quandiu perfectio Decalogi legis per quatuor ejusdem mundi partes, id est in toto orbe praedicatur; ut decem quater [Col. 0785B] ducta quadragenarium numerum signent.

Notandum praeterea, charissimi, quia dierum sanctae Quadragesimae numerus non solum a sanctis Patribus est institutus, sed etiam a Domino Jesu Christo est consecratus. Quod Moyses in monte Sinai quadraginta diebus et totidem noctibus jejunavit, non hoc propria virtute, sed divina dispensante gratia fecit. Elias etiam in fortitudine vel refectione unius subcinericii panis, quadraginta diebus et quadraginta noctibus ambulare non posset, nisi hoc illi Dei clementia praestitisset (III Reg. XIX). Hunc etiam numerum Dei Filius per seipsum jejunando consecravit, et in remissionem peccatorum omni Ecclesiae suae id fieri mandavit. Non sunt ergo haec sacra jejunia a fidelibus [Col. 0785C] vilipendenda, nec otiose vel negligenter praetereunda; quia non humana voluntate aut sapientia, sed divina dispensatione sunt instituta. Non igitur homo in remissionem peccatorum suorum negligat facere, quod Dei et hominis Filius, qui peccatum non fecit, et in cujus ore non est inventus dolus (I Petr. II), ut nobis exemplum daret abstinentiae, cognoscitur fecisse.

Sed inter haec sciendum est quia jejunium corpus debilitat, spiritum roborat, virtutes in anima multiplicat, vitia exstirpat, naturae ardorem temperat, carnis voluptatem domat, orationes ad coelum sublevat. Bonum est ergo fatigare jejuniis corpus, si charitas tenetur in moribus. Bonum est vitia jejunando [Col. 0785D] reprimere, si charitas integra conservatur in mente. Quamvis a corporalibus quisque cibis jejunet, tamen si in pectore odium proximi retinet, vel sese a caeteris vitiis non abstinet, peccatorum veniam assequi non valet.

Hujusmodi a cibis carnalibus abstinentes et dilectionis vinculum facile rumpentes, vitiis minime resistentes, Jeremias propheta deplorat, dicens: Qui vescebantur voluptuose, interierunt in viis; et qui nutriebantur in croceis, in herbis videlicet aromaticis, amplexati sunt stercora (Thren. IV).

[(71) 1Kb] Crocum dictum (herba scilicet aromatica) ab oppido Ciliciae quod vocatur Corinthium, quanquam [Col. 0786A] et alibi nascatur, sed non tantum vel tale quale in Cilicia, unde et a potiori parte nomen accepit. Nam multae res nomina assumpserunt a locis ubi plus provenerint, et melius aliquid. Dicatur ergo: Qui vescebantur voluptuose, etc. Revera qui charitatem et caeteras virtutes, in quibus quasi in croceis nutriebantur, deserunt; stercora delictorum amplexantur. Unde dicitur: Computruerunt jumenta in stercore suo (Joel. I). Quasi jumenta in stercore computrescunt, qui in fetore luxuriae suae, vel desideria cordis sub specie virtutum vel habitu sanctitatis flagitiis deserviunt. Quia vero sunt plerique, qui jejunia et caetera bona indiscrete faciunt, et vitia non respuunt, ac digne poenitere vel flere nolunt; eos propheta sub Ecclesiae persona plangit; quia seipsos plangere [Col. 0786B] nesciunt, et amore peccandi, stercora, id est vitia amplexari non desinunt.

Qui vescebantur, inquit, voluptuose, etc., virtutibus animae, jejuniis, vigiliis, orationibus et Scripturarum deliciis, id est eloquiis, et caeteris virtutibus voluptuose vesci, et in croceis nutriri videntur; cum dilectione Dei et proximi affectuose satiantur, et illuminantur. Color enim croceus claritatem dilectionis designat. Croceus ignis habet speciem, et demonstrat sancti Spiritus ardorem. Cum ergo charitas amittitur, reliquae virtutes stercora amplexantur, et pro nihilo reputantur; quia de bono Dei et proximi odore dilectionis transeunt ad fetorem odii et pravitatis. Unde Paulus: Si charitatem non [Col. 0786C] habeo, factus sum velut aes sonans aut cymbalum tinniens (I Cor. XIII).

Sunt plerique, qui in occulto delicias appetunt, et in publico abstinentes apparere volunt. Intus inordinatas mundi concupiscentias celant, foris vero contemptores mundi se esse demonstrant. Exterius sanctitatem ostentant, interius vitia occultant. Quorum nequitiam Jeremias propheta in spiritu praevidens in persona ejusdem Ecclesiae plangebat, dicens: Major effecta est iniquitas populi mei peccato Sodomorum, quae subversa est in momento, et non coeperunt in ea manus (Thren. IV). Scelera, ut praediximur, populi sui Ecclesia plangit, qui in hypocrisim labitur; cujus major est iniquitas peccato Sodomorum, qui mala deaurando tegit, bona etiam fraudulenter [Col. 0786D] facit. Sicut populus in se erigitur, ita mores, et actus hypocritarum contra sese confligunt, et bona quae simulative agunt, pejora sunt vitiis Sodomorum; quia immundus spiritus cum exierit ab homine, si reversus fuerit cum spiritibus nequioribus, fiunt novissima hominis illius pejora prioribus (Matth. XII). Spiritus ab homine egreditur, quando in Christo renascitur. Regreditur, quando invenit animam a bono opere vacuam, et per hypocrisim a sordibus mundatam, ac simulationibus ornatam. Tunc multorum spirituum immundorum anima repletur, et major ejus iniquitas peccato Sodomorum efficitur. Iniquitas, inquit, populi mei, vitiorum scilicet et [Col. 0787A] operum, et non mittit manus ad fructum boni operis, exterius ornata falsis bonis, intus repleta vitiis. Revera major est hodie iniquitas Christianorum quam Sodomorum; quia per hoc quod Domini sui voluntatem agnoscunt, et ea opere implere contemnunt; gravius delinquunt, quam illi qui Dei notitiam non habuerunt. Si ad plenum Dei voluntatem, sicut et nos cognoscimus, cognovissent; aut tantum scelus non commisissent, aut certe secundum Domini sententiam de peccatis suis in cinere et cilicio dudum poenitentiam egissent. Unde dicitur: Servus sciens voluntatem Domini sui et non faciens, plagis vapulabit multis (Luc. XII). Videmus enim quod fides et justitia terram reliquerint; humanitas et benignitas nulla sit; discordia et concupiscentia [Col. 0787B] orbem incenderint; irae et invidiae flamma vorax; rapinis et fraudibus Ecclesia vastatur; pauperes exossantur, jam fere terrarum orbis incultus jacet in vepribus densis. Legum jura pro fabulis habentur; divina et humana, fas nefasque confunduntur. Quotidie innumera mala cumulantur. Major est ergo iniquitas nostra, quam eorum qui viam veritatis non agnoverunt, et ideo minora supplicia meruerunt, qui in momento subversi sunt.

Momentum est, ut ait beatus Isidorus [(72) 1Kb] , minimum atque angustissimum tempus a motu siderum dictum. Est enim extremitas horae in brevibus intervallis, cum aliquid sibi cedit atque succedit. Hora Graecum nomen est, et tamen Latinum sonat. Hora [Col. 0787C] enim finis est temporis, sicut et orae sunt fines maris, fluviorum et vestimentorum. Momentum est ergo omne quod vivimus; et quotidie peccando quasi in momento ad poenam subvertimur, qui deteriora meremur, et iram nobis in die judicii thesaurizamus.

Sunt plerique, qui a corporalibus se abstinent cibis, non tamen pro Deo, sed ut ab hominibus laudes percipiant. A vitiis simul et a cibis coram hominibus abstinere videntur in publico, sed delicias appetunt, et indigna ac Deo odibilia operantur in occulto. Hos iterum propheta plangit, cum ait: Candidiores Nazaraei ejus nive, nitidiores lacte, rubicundiores ebore antiquo, sapphiro fuerunt pulchriores (Thren. IV). Habet Ecclesia Nazaraeos suos [Col. 0787D] nive candidiores et lacte nitidiores, per quos abstinentium vita signatur. Nix enim est de supernis, lac de carne, quasi de imis. Per nivem ergo candor vitae coelestis, per lac temporalium dispensatio rerum demonstratur. Habet ergo Ecclesia Nazaraeos, qui per contemplationem vitam coelestem ducunt, et per actualis vitae dispensationem lacte candidius ad laudem Creatoris nitent; ita ut plerumque eos, qui coelestem vitam tenuerant, vel terrena bene dispensaverant, virtutum operibus transcendant. Quia vero per fervorem spiritus, antiquorum et fortium Patrum vitam superare videntur, recte adjungitur: Rubicundiores ebore antiquo. Dum enim ruboris [Col. 0788A] pulchritudo laudatur, flamma sancti desiderii exprimitur. Ebur autem elephantis os esse non ignoratur.

Ut ait beatus Isidorus [(73) 1Kb] : Elephantem Graeci a magnitudine corporis vocatum putant, quod formam montis praeferat. Graece enim mons dicitur. Apud Indos autem a voce barro vocatur. Unde et vox ejus barritus, et dentes ebur, rostrum promuscida dicitur; quoniam illo pabulum ori admovet, et est angui similis vallo munitus eburneo. Hos boves lucas dictos ab antiquis Romanis. Boves, quia nullum animal grandius videbant; lucas, quia in Lucania illos primus in praelio Pyrrhus objecit Romanis. Nam hoc genus animantis in rebus bellicis aptum est. In eis enim Persae et Indi ligneas turres collocant, his tanquam [Col. 0788B] de muro jaculis dimicant. Intellectu autem et memoria multa vigent; gradatim incedunt; motu quo valent, salutant; mare fugiunt, aversi cocunt. Quando autem parturiunt, in aquis vel in insulis dimittunt fetus propter dracones; quia inimici sunt, et ab eis impliciti necantur. Biennio autem portant fetus, nec amplius quam semel gignunt; nec plures, sed tantum unum. Vivunt autem annos trecentos. Apud solam Africam et Indiam elephantes prius nascebantur, nunc vero sola India eos gignit.

Sufficiant haec parva de elephantis natura breviter dicta; quia necesse est ut iterum ad ea redeamus, quae superius omisimus. Rubor ergo, ut praediximus, antiqui eboris flammam designat desiderii [Col. 0788C] spiritualis. Sapphirus aetherei coloris est. Breviter ergo hic tota Nazaraeorum vita expressa est; quia per actionem ad superna tendentes, et per contemplationem praecellentes Patres superare videntur. Sed quia plerumque inopem copia facit, et felicior est homo quam expedit; mens saepe de se praesumens, et vano favori acquiescens fuscatur, et quae albescere videbatur, denigrata sordescit. Unde sequitur: Denigrata est super carbones facies eorum, et non sunt cogniti in plateis (Thren. IV). Nigri post candorem fiunt, qui amissa Dei justitia suam laudem quaerunt, quia non de Deo sed de se praesumunt: unde in peccata etiam nescientes ruunt, et post ignem mentis ad frigus corporis, post candorem vitae ad nigredinem adulationis vanae descendunt, [Col. 0788D] unde et exstinctis carbonibus similes fiunt. Propter quod dicitur: Noli esse nimium justus (Eccle. VII). Sequitur: Et non sunt cogniti in plateis, in latitudine scilicet vitae saecularis. Nihil enim humanae menti angustius, quam proprias voluntates abnegare, et desideria carnis hujusmodi frangere. Unde est illud: Intrate per angustam portam (Matth. VII). Nihil autem latius, quam propriis servire voluptatibus, et nullis subesse hujusmodi legibus. In plateis autem sunt, qui sua quaerunt. Lata enim et ampla est via, quae ducit ad mortem (ibid.). Sed hi tales in plateis non cognoscuntur, qui non sunt quod videbantur, quia aliud erant et aliud ostendebant. [Col. 0789A] Unde sequitur: Adhaesit cutis eorum ossibus; aruit, et facta est quasi lignum. Per ossa fortitudinem [(74) 1Kb] , per cutem infirmitas figuratur. Cutis ergo adhaeret ossibus, quando infirmitas vitiorum fortitudo putatur virtutum. Haeret cutis ossibus, dum adulatio pro bene gestis exterius, intus virtutibus sociatur, quibus conjunctis merces amittitur. Et quia decepti adulationibus, magna de se sentiunt, emendari contemnunt. Unde dicitur: Aruit, et facta est quasi lignum. Culpa namque tanto insensibilior redditur, quanto quasi vera virtus laudatur. Unde et arescit, quia nulla intus gratia virescit. Quia multi, dum corriguntur, quasi lignum insensibiles sunt, et rore gratiae alieni et aridi existunt. Hoc eis contingit, qui altiora se appetunt, et sancti videri cupiunt, sed [Col. 0789B] occulte vitiis deserviunt. Hi in plateis cogniti non sunt. Norunt enim viri spirituales quia et aliud fingunt, et aliud sunt. Candent exterius nive pulchrius, lacte nitidius, ebore rubicundius; sed quasi lignum aridum insensibiles sunt interius. Unde saepe nec blanditiis, nec minis emendantur. Iterum subjungit, dicens:

Melius fuit occisis gladio, verbi Dei scilicet, quam interfectis fame, ejusdem videlicet verbi Dei. Hi enim occiduntur, ut vivant; illi interficiuntur, ut pereant. Unde dicitur: Assumite gladium spiritus, quod est verbum Dei (Ephes. VI). Est autem gladius, quo mors perimitur, ut vita sequatur. Est et alius, qui praecidit vitam, occidit animam. Unde est illud: Gladius meus devoravit carnes (Isai. I). Est et gladius [Col. 0789C] flammeus atque versatilis ad custodiendam viam ligni vitae. Est praeterea gladius limatus et acutus, cui dicitur: Revertere in vaginam tuam (Joan. XVIII). Sanctissimae quoque Mariae animam pertransivit gladius (Luc. II), dolor scilicet de Christi passione. Sed Ecclesia de his gaudet, qui gladio verbi Dei occiduntur; de his dolet, qui ejusdem fame interficiuntur. Illos luget, quos fame vel siti pro sterilitate terrae consumptos novit. Unde dicitur: Mittam in eos non famem panis, neque sitim aquae, sed audiendi verbum Dei (Amos VIII). Hac fame qui peremptus fuerit, aeternae morti subjacebit, quia non in solo pane vivit homo, sed in omni verbo quod procedit de ore Dei (Deut. VIII; Matth. IV). Sicut enim ex duabus substantiis homo constat, ita duabus escis vitam [Col. 0789D] conservat. Caro sustentatur corporali cibo, et anima verbo divino. Unde dicitur: Panem nostrum quotidianum da nobis hodie (Luc. XI). Utrumque enim petimus, qui utroque quotidie indigemus. Sterilitas terrae penuria est Ecclesiae, quando magistris deficientibus divini verbi non infunditur imbribus. Culpam enim sacerdotum et insiciam [(75) 1Kb] vel negligentiam docendi consumptio sequitur plebis.

[Col. 0790A] Ad haec, fratres charissimi, sensus vestri evigilent, haec sine intermissione pertractent, ut vestra videlicet bona opera ab appetitu inanis gloriae vel jactantiae sint aliena. Non decet servos Dei aliquid boni operari propter famam hominum, sed propter remunerationem coelestium bonorum. Qui enim popularis favoris causa bonum opus exercet, praemium coeleste perdit, quia secundum Domini sententiam mercedem suam in hoc saeculo recipit (Matth. VI). Tam in factis quam in dictis cavenda est jactantia. Flenda tamen ruina, sibi quemquam magis quam Deo placere velle, et laudem ad hominibus comparare. Unde Hispaniarum doctor Isidorus [(76) 1Kb] : Circumspice temetipsum, homo, nihilque tibi arroges ex his quae in te sunt, praeter peccata. Verum est, quod [Col. 0790B] natura humana exspectat delectari in laudibus, sed tunc recte si in Deo, et non in se quisque laudetur, sicut scriptum est: »In Domino laudabitur anima (Psal. XXXIII).« Opera ergo vestra, dilectissimi, non pro humano favore, sed pro solo Dei amore agite, ut recte possitis computari inter Nazaraeos Ecclesiae. Ad hoc summopere elaborate, ut per contemplationem candidiores nive, et per activae vitae dispensationem nitidiores lacte ad Dei gloriam possitis esse. Deum contemplentur oculi mentis in oratione, munda autem sit intentio a sorde inanis gloriae. Mens per contemplationem in Deo figatur; cordis vero hospitium a terrenae laudis faece purgetur. Bonum opus in Deo initium et finem habeat, [Col. 0790C] animus tamen humano favori non acquiescat. Hoc, dilectissimi, charitas vestra vigilanter attendat, ne unde coram Deo nitescere debet, sordescat. Non nitescit, sed infeliciter nigrescit, qui de bono opere non Dei sed propriam laudem quaerit. Nigri efficiuntur ut corvi, qui retorquent in seipsos laudem Dei. Similes efficiuntur carbonibus frigidis, qui non Deum sed seipsos laudant in operibus bonis. Summam esse infelicitatem per iter virtutum ad aeternam tendere damnationem. Nulla major iniquitas quam in se quispiam velle gloriari et non in Deo. Nihil infelicius, quam Deo fraudem facere in bonis operibus. Fraudem Deo facit, qui in bonis, quae agit, non Deo sed sibi laudem tribuit. Summo igitur studio, charissimi, bonis operibus insistite, et in his [Col. 0790D] cum omni reverentia debitam Deo laudem referre curate, temporalem gloriam velut stercus respuite, Deum in omnibus et super omnia diligite, ipsumque cum omni devotione exorate, ut ad electorum suorum vos societatem faciat pertingere, qui in Trinitate perfecta vivit et regnat Deus per omnia saecula saeculorum. Amen.



SERMO DECIMUS SEXTUS. DE PASSIONE DOMINI.
[Col. 0791]

[Col. 0791A] [(77) 1Kb] Jeremias ex tribu sacerdotali, in vico Anatoth ortus, qui est tribus ab Jerusalem millibus, sacerdos in Judaea positus, propheta in gentibus consecratus, antequam plasmaretur, agnitus; antequam procederet, sanctificatus, et ut virgo permaneret est admonitus. Hic praedicare puer coepit, populum ob delicta arguens, et saepius ad poenitentiam cohortans; sed plebis perfidiae saevientis crudelitate afficitur saepe atque ligatur, in carcerem mittitur, in lacum projicitur, ad ultimum apud Taphnas in Aegypto a populo lapidatur; et in eo loco ubi Pharao rex habitavit, sepelitur. Verumtamen quia precibus suis serpentes ab eo loco fugavit, et a noxio aspidum morsu Aegyptios eripuit, insigni eum iidem Aegyptios veneratione, amplissimoque colunt [Col. 0791B] honore, sepulcrumque ejus hactenus venerantur devote.

Sed quia ista breviter praediximus, oportet, dilectissimi, ut ad eruditionem vestram, de ejus propheticis verbis latius aliquid dicamus. Omnipotens Deus, clemens et benignus, nolens aliquem perire, sed per poenitentiam ad se revertentes non solum Judaeos, sed et gentiles misericorditer salvare, hujusmodi loquitur Jeremiae prophetae. Prius, inquit, quam te formarem in utero, novi te; et antequam exires de vulva, sanctificavi te, et prophetam in gentibus dedi te (Jer. I). Nunquid ante conceptionem Jeremias fuit, ut haeretici suspicantur? Nequaquam. Sed quia praescivit eum futurum Dominus, [Col. 0791C] cui facienda jam facta sunt, qui vocat ea quae non sunt, tanquam ea quae sunt (Rom. IV). Dicatur ergo apertius: Priusquam te formarem, actus scilicet matris in utero novi te, in praescientia: Et antequam exires de vulva, sanctificavi te, et prophetam in gentibus dedi te: secundum illud videlicet Pauli: Postquam placuit ei, qui me segregavit ex utero matris meae, et vocavit per gratiam suam, ut evangelizarem eum in gentibus (Galat. I). Joannes quoque sanctificatur in utero, et Spiritum sanctum accipit, et in vulva movetur, et per os matris loquitur (Luc. I) [(78) 1Kb] . Vulva vocata, quasi valva, id est ventris janua, vel quod semen recipiat, vel quod ex ea fetus procedat.

Quidam hunc locum super Salvatorem intelligunt, qui proprie propheta gentium fuit, et per [Col. 0791D] apostolos omnes nationes vocavit; qui priusquam in utero virginali formaretur, et antequam exiret de vulva sanctificatus in utero, et notus Patri; qui semper in Patre et in quo semper Pater est.

[Col. 0792A] Respondens puer Jeremias Domino, dixit: A, a, a, Domine Deus, ecce nescio loqui, quia puer ego sum. Detestatur officium quod pro aetate sustinere non potest eadem verecundia qua Moyses tenuis et gracilis vocis se esse dicit (Exod. IV). Sed ille quasi magnae et robustae aetatis corripitur; huic autem quasi puero vicina [(79) 1Kb] monita dantur, qui verecundia et pudore decoratur.

De hujusmodi praedicatoribus officium praedicationis humiliter recusantibus, ait beatus Gregorius [(80) 1Kb] : Officium praedicationis alii laudabiliter appetunt, ad quod alii laudabiliter coguntur. Isaias enim ultro se obtulit, dicens: »Ecce ego, mitte me (Isai. VI).« Jeremias vero humiliter revocatur, cum dicit: »A, a, a, Domine Deus, ecce nescio loqui, [Col. 0792B] quia puer ego sum.« Ab utrisque ergo exterius diversa vox prodit, sed non a diverso fonte dilectionis. Duo enim sunt praecepta charitatis, Dei videlicet amor et proximi. Per activam ergo vitam prodesse proximis cupiens Isaias, officium praedicationis appetit: per contemplativam Jeremias amori Dei inhaerere desiderans, mitti ad praedicandum renuit. Hic ne tacitae contemplationis lucra loquendo perderet, ille ne damna studiosi operis tacendo sentiret. Sed notandum quia qui recusavit, plene non restitit; et qui mitti voluit, prius se per altaris calculum purgatum vidit, ne aut impurgatus adire quis sacra mysteria audeat, aut quem Deus elegit, sub humilitatis specie superbe contradicat. Quia igitur difficile est purgatum [Col. 0792C] se cognoscere, praedicationis officium tutius declinatur. Non tamen pertinaciter declinari debet, cum ad hoc suscipiendum superna voluntas agnoscitur. Quod Moyses mirabiliter utrumque explevit, quod praeesse tantae multitudini et noluit et obedivit. Fortasse tunc superbus esset, si ducatum intrepidus susciperet, vel auctoris imperio obedire recusaret. Utrobique ergo subjectus et praeesse populis sese metuendo noluit, et tamen de imperantis viribus praesumendo consensit.

Sequitur: Et dixit Dominus ad me: Noli dicere quia puer ego sum; quia ad omnia quae mittam te ibis, et universa quae mandavero tibi loqueris. Quasi diceret: Non consideres aetatem, cani hominis sapientia ejus. Adhibe voluntatem ut pergas, habebis [Col. 0792D] me comitem, quo cuncta compleas. Aperi os tuum, et ego adimplebo illud (Psal. LXXX). Ne timeas a facie eorum, quia ego tecum sum, ut eruam te. Ac si dicatur: Non consideres multitudinem [Col. 0793A] eorum ad quos et contra quos locuturus es, sed me, qui sum tecum, ut ab eis te liberem. Non quod persecutionibus et angustiis careas, multa enim passurus es, sed ut omnia patienter superes et non cedas. Iterum subjungit, dicens: Et misit Dominus manum suam; Pater videlicet Filium, per quem omnia facta sunt, ut humanam similitudinem puer videns non expavesceret, et tangi non formidaret. Et dixit Dominus ad me: Ecce, inquit, dedi verba mea in ore tuo (Isai. VI). Viriliter age, et confortetur cor tuum (Psal. XXX).

Notandum quia hic manus Dei mittitur, quae tangit os prophetae et dicitur: Ecce dedi verba mea in ore tuo. In Isaia scriptum est: Et volavit ad me unus de seraphim et in manu habebat calculum, id [Col. 0793B] est carbonem, quem forcipe tulerat de altari, et tetigit os meum (Isai. VI), etc. Quia Isaias perfectae aetatis erat, et immunda labia habebat, et in medio populi immunda labia habentis habitabat, mittitur unus de seraphim, qui non manu, sed forcipe et carbone os ejus tangat, et iniquitates auferat. Hic autem ipsius Dei manus mittitur, non ut peccata auferat, quae per pueritiam non fecerat, sed ut loquendi gratiam tribuat. Ezechiel librum devorat intus et foris scriptum (Ezech. II); scilicet tam sacramenta divina quam simplicem historiam continentem. Jeremiae os tangitur, et Domini verba tribuuntur, ut confidentiam accipiat praedicandi. Iterum dicit: Ecce constitui te hodie super gentes et super regna. [Col. 0793C] Haec verba Christo congruere videntur. Ac si Deus Pater his verbis ei loqueretur: Postula a me, et dabo tibi gentes haereditatem tuam (Psal. II), etc. Quare? ut evellas scilicet et destruas, et disperdas, et dissipes mala, et aedifices bona, et plantes santam Ecclesiam. Hunc locum, sicut praediximus, super personam Christi accipimus. Jeremias enim interpretatur excelsus Domini, qui destruxit regna diaboli, quae sibi in excelso montis ostenderat (Matth. IV), adversarias perdidit potestates [(81) 1Kb] , chirographum errorum in cruce: de quibus post historiae veritatem tropus dicitur: Quare fremuerunt gentes, et populi meditati sunt inania? Astiterunt reges, et principes convenerunt in unum adversus Dominum et adversus Christum ejus (Psal. II). Pro [Col. 0793D] his evulsis, destructis, perditis, et in inferiora detractis, aedificatur atque plantatur Ecclesia Dei. Quatuor tristibus supradictis duo laeta succedunt. Neque enim poterant aedificari bona, nisi destructa essent mala; nec plantari optima, nisi eradicarentur pessima. Omnis enim plantatio, quam non plantavit Pater coelestis, eradicabitur (Matth. XV); et aedificatio, quae non est fundata super petram, sed super arenam, sermone Dei suffodietur, atque destruetur (Matth. VII). Illam autem, quam conteret Dominus spiritu oris sui, et destruet adventu praesentiae suae, omnem scilicet perversam sacrilegamque [Col. 0794A] doctrinam disperdet in perpetuum. Ea vero quae elevantur contra scientiam Dei, et in sua confidunt sapientia, quae est apud Deum stultitia, dissipabit atque deponet: ut pro his aedificentur humilia, et in locum superiorum quae destructa sunt et evulsa, exstruantur et plantentur, quae ecclesiasticae conveniunt veritati, de quibus dicitur: Dei aedificatio estis, Dei agricultura estis (I Cor. III).

Iterum dicit: Et factum est verbum Domini ad me, dicens: Quid tu vides, Jeremia? Interrogatione exsuscitat eum Dominus: Virgam, inquit, vigilantem ego video. De qua dicitur: Virga tua, et baculus tuus, ipsa me consolata sunt (Psal. XXII). Ac si apertius diceret: Disciplina tua, quae est virga [Col. 0794B] ad oves, id est ad simpliciores populos; et baculus tuus, ad grandiores filios, scilicet doctiores, qui ab animali vita crescunt ad spiritualem; ipsa me consolata sunt, id est non me afflixerunt. Virga est districtio, quae conterit vitia; et baculus, gubernatio quae sustentat fideles. De hac virga Paulus quibusdam discipulis dicebat: Quid vultis? in virga veniam ad vos, an in spiritu mansuetudinis? (I Cor. IV.) Peccata scilicet consideret, et percutiat, et corripiat: ad hoc enim corripit, ut emendet; et quomodo nux sive amygdalum amarissimum habet corticem, testam durissimam, ut detractis duris et amaris, fructus dulcissimus reperiatur; sic omnis correctio et labor continentiae amara sunt ad praesens, [Col. 0794C] sed fructum pariunt in novissimis dulcissimum. Sic litterarum radices amarae, fructus dulces.

Quidam virgam vigilantem atque nuceam Dominum intelligunt, de quo Isaias: Exivit virga de radice Jesse (Isai. XI), etc. Unde et virga Aaron quae praemortua putabatur, in resurrectione Domini floruisse narratur.

Virgam vigilantem Septuaginta Interpretes baculum nucum transtulerunt, propter verbi similitudinem. Vigilia enim et vigil et vigilare [(82) 1Kb] , et nux Hebraice faceo dicitur. Unde in sequentibus pardus vigilans hoc nomine ponitur. Quod et in Daniele juxta Theodocion scriptum est, ut arboribus scinu [(83) 1Kb] et prinu [(84) 1Kb] , ilice scilicet et lentisco, et scissio et serratio adulteris presbyteris decernatur. [Col. 0794D] Et in principio Geneseos a viro qui dicitur Is, appellatur illa mulier, quasi quaedam virago.

Et dixit Dominus ad me: Bene vidisti, quia vigilabo ego, omnia considerans, super verbo meo ut faciam illud. Gradatim peccantes corripiuntur, qui noluerunt percutiente virga emendari.

Et factum est verbum Domini ad me secundo, dicens: Quid tu vides, Jeremia? Et dixit: Ollam succensam ego video, et faciem ejus ab aquilone. Olla succensa regem Babylonis, et urbem Jerusalem significat. Hinc Dominus ad Job dicit: De naribus ejus, Leviathan scilicet, procedit fumus, sicut ollae [Col. 0795A] succensae atque ferventis. Anhelitus ejus prunas ardere facit et flamma de ore ejus egreditur (Job XLI). Oculorum quippe acies fumo sauciatur [(85) 1Kb] . Non immerito ergo de Leviathan naribus procedere fumus asseritur, cujus noxiis inspirationibus prava in humanis cordibus cogitatio nascitur, per quam acies mentis obtunditur, ne lux interna videatur. Quasi enim flatu narium caliginem emittit, qui in reproborum cordibus insidiarum suarum aspirationibus ex amore temporalis vitae aestum congerit multiplicium cogitationum: et velut fumi globos multiplicat, qui ad immanissimas vitae praesentis curas iniquorum hominum mentes coacervat. Cujus adhuc vim fumi sollicite Dominus exprimit, cum illico subjungit: Sicut ollae succensae atque ferventis. [Col. 0795B] Olla enim succenditur, cum mens humana maligni hostis suasionibus instigatur. Olla autem fervet, cum jam etiam per consensum in desideriis pravae suasionis accenditur; et tot undas quasi fervendo projicit, per quot suas nequitias usque ad exteriora opera extendit. Dicatur ergo: Ollam succensam ego video, et faciem ejus [(86) 1Kb] ab aquilone. Ab aquilonis etenim facie humani cordis olla succenditur, cum per instigationem aversi spiritus desideriis illicitis inflammatur. Ille namque malignus spiritus ait: Ponam sedem meam ad aquilonem, et ero similis Altissimo (Isai. XIV). Mentem ergo, quam idem hostis semel ceperit, malignis persuasionibus sive flatibus, quasi ignibus suppositis, accendit; [Col. 0795C] quatenus mens contenta praesentibus, indesinenter per desideria aestuet superflua, ut alia contemnenda appetat, alia adepta contemnat. Quia ergo cor per varia desideria ducitur, quod instigatione Leviathan istius inflammatur, recte ejus fumus succensae ferventique ollae similis esse perhibetur; quia per tot se fervoribus afflata ejus tentationibus conscientia erigit, per quot intra se cogitationibus intumescit.

Sequitur: Et dixit Dominus ad me: ab aquilone pandetur malum (alii videlicet exardescent mala) super omnes habitatores terrae: Judaeae, vel universae terrae, de quibus in Apocalypsi: Vae super omnes habitatores terrae (Apoc. VIII). Sancti enim non sunt habitatores terrae, sed advenae atque peregrini, [Col. 0795D] quorum unus dicit: Advena ego sum et peregrinus, sicut omnes patres mei (Psal. XXXVIII). Jacob etiam patriarcha de se Pharaoni regi interroganti dicebat: Parvi sunt et pessimi dies mei, quibus ego peregrinor super terram (Gen. XLIV). De quo etiam vento Salomon ait: Aquilo durus ventus est (Eccli. XLIII). Nomine autem dexter vocatur, ab his scilicet qui ejus frigore calorem fidei perdiderunt.

Sequitur: Ecce ego convocabo omnes cogitationes regnorum aquilonis, dicit Dominus (regi videlicet [Col. 0796A] Babylonio subjectos) et venient et ponet unusquisque (obsessa urbe) solium suum, id est thronum vel tentorium suum, in introitu portarum Jerusalem, ne quis exire possit, et super omnes muros ejus in circuitu; et non tantum super Jerusalem, sed et super universas urbes Juda, simili obsidione vallatas. Et loquar judicia mea cum eis super omni malitia eorum, quia nullum peccatum impunitum. Ac si apertius diceret: Cum civitas capta fuerit, ostendam judicia mea fuisse recta, et recepisse singulos quod merebantur. Super omni malitia eorum, inquit, qui dereliquerunt me, Deum suum, et libaverunt diis alienis, quos non coluerunt patres eorum, et adoraverunt simulacra gentium, argentum et aurum, opera manuum hominum (Psal. CXIII), [Col. 0796B] opus videlicet manuum suarum, quod fecerunt, non a quo facti sunt. Quasi non pro caeteris vitiis quibus subjacet humana conditio, traditi sunt in manibus inimicorum, sed maxime pro idololatria.

Tu ergo accinge lumbos tuos, et surge, et loquere ad eos omnia, quae ego praecipio tibi. Job quoque praecipitur, ut sicut vir lumbos suos accingat [(87) 1Kb] . Scriptura sacra viros vocare consuevit, qui nimirum vias Domini fortibus et non dissolutis gressibus sequuntur. Unde per Psalmistam dicitur: Viriliter agite, et confortetur cor vestrum (Psal. XXVI), etc. Unde et alibi praecipitur: Remissas manus, et dissoluta genua erigite (Hebr. XII). Sic etiam Sapientia [Col. 0796C] in Proverbiis dicit: O viri, ad vos clamito (Prov. VIII). Ac si aperte diceret: Ego non feminis sed viris loquor, quia hi qui fluxae mentis sunt, mea verba percipere nequaquam possunt. Lumbos vero est accingere, in opere et in cogitatione luxuriam refrenare. Delectatio namque carnis est in lumbis. Unde sanctis praedicatoribus dicitur: Sint lumbi vestri praecincti, et lucernae ardentes in manibus vestris (Luc. XII). Per lumbos luxuria, per lucernas vero bonorum operum claritas designatur. Jubentur ergo lumbos accingere, et lucernas tenere. Ac si aperte audiant: Prius in vobismetipsis luxuriam restringite, et tunc de vobis aliis bonorum operum exempla monstrate. Sed alia est carnis luxuria, qua castitatem corrumpimus; alia vero cordis, qua [Col. 0796D] de castitate gloriamur. Dicatur ergo: Accinge sicut vir lumbos tuos (Job XXXVIII); ut qui prius scilicet luxuriam vicit corruptionis, sequenter luxuriam vincat elationis; ne de castitate superbiens, tanto pejus intus ante oculos Dei luxuriosus existat, quanto magis ante oculos hominum et humilis et castus apparebat. Unde bene per Moysen dicitur: Circumcidite praeputia cordis vestri (Deut. X), id est, postquam luxuriam carnis exstinguistis, etiam resecate superbiam cordis.

[Col. 0797A] Bene ergo Jeremiae a Domino dicitur, ut lumbos accingat, ut videlicet luxuriam carnis restringat, et de castitate mandata Dei populo praedicaturus non superbiat. Elias quoque et Joannes Baptista lumbos habuisse zonis praecinctos legimus (IV Reg. I; Matth. III). Apostolis etiam dicitur ut, lumbis accinctis, lucernas teneant in manibus suis (Luc. XII), evangelicae videlicet praedicationis. Quicunque ergo praedicaturus est sermones Dei, debet accingere lumbos suos. Diaboli fortitudo in lumbis est. Unde est illud: Quoniam lumbi mei impleti sunt illusionibus, et non est sanitas in carne mea (Psal. XXXVII). Ac si diceret: Non solum mea infirmitate peccato [(88) 1Kb] , sed et diaboli suasione, qui corpus affligit, animam fatigat inanis [(89) 1Kb] imaginationibus, et [Col. 0797B] per hoc non est sanitas in carne mea. Lumbi vel anima impleta est illusionibus, et ita non est in toto homine unde sit laetitia, donec anima exuatur illusionibus et corpus induatur sanitate. Illusiones animae infinitae sunt, quae aliquando vix orare sinunt, imagines corporum occurrunt, et transis de hac in illam: venit oblivio, recordaris hoc pro illo, et hujusmodi. Hae pellentur, cum videbimus veritatem ut est.

Accinctis lumbis, audiat quod scriptum est: Surge, qui dormis, et exsurge a mortuis, et illuminabit tibi Christus (Ephes. V). Ac si apertius diceretur: Surge qui dormis, oblitus Dei videlicet, qui torpes et nescis te in peccatis esse; et exsurge a [Col. 0797C] mortuis, id est a futura damnatione; et illuminabit tibi Christus, erit tibi scilicet in lucem sempiternam, ut semper vigilans ac de somno consurgens, imperata facias et dicas.

Omnipotens Deus, fratres charissimi, Judaicam gentem in sua diu malitia perseverare videns, Jeremiam prophetam, ut supradictum est, misit, qui eos de transactis malis ad poenitentiam hortaretur, ut, quamvis sero Domini in bonis operibus voluntatem implere, et mala quae sibi in proximo imminebant, possent evadere. Deus semper est promptus ad benefaciendum, et dissimulator ad puniendum. Cum enim reos sine contestatione judicii venturi punire possit, nequaquam hoc facit; sed etiam si condemnaverit, praedicit, ut liberentur per poenitentiam, [Col. 0797D] qui condemnandi fuerant per culpam. Ninivitae condemnati erant peccatores a Deo; adhuc enim tres dies, et Ninive erat subvertenda. Noluit Deus cum silentio perire peccatores, sed dans locum poenitentiae, misit Hebraeum prophetam, qui diceret: Adhuc tres dies, et Ninive subvertetur (Jonas III), ne perirent qui condemnati erant, sed agentes poenitentiam misericordiam impetrarent. Sodomitae quoque et Gomorrhaei diro [(90) 1Kb] jam erant exitio destinati, sicut sermo Dei ad Abraham ostendit. Tamen quod suum erat, fecerunt angeli, volentes eos salvare qui se indignos salute judicaverunt, dicentes ad Lot: Est aliquis tibi hic gener, [Col. 0798A] aut filii, aut filiae? etc. (Gen. XIX.) Neque ignorabant non esse eos secuturos Lot; sed ostenderunt suam pariter, et ejus qui eos miserat benignitatem et amorem.

Simile quoddam in Jeremia invenimus. Condemnaverat Deus Jerusalem propter peccata sua; et haec erat sententia, ut captivitati relinqueretur. Sed cum hominum sit amator Deus, nec quemquam velit perire, antequam depopulationis tempus instaret, misit et hunc prophetam qui eos ad poenitentiam invitaret. Misit etiam eumdem sub secundo rege, post primum; misit quoque sub tertio. Jam captivitas imminebat, et adhuc ad salutem hortabatur Deus, tribuens et ante unum diem locum poenitentiae. Unde scriptum est et usque ad captivitatem [Col. 0798B] Jerusalem, et usque ad quintum mensem prophetasse Jeremiam (Jer. I). Jam hostium vincula exstrinxerant manus, et nihilominus haec dicebat Deus: Ecce captivi facti estis; agite, licet sero, poenitentiam; rogate me, et parcam vobis. Possum eruere vos de captivitate, qui tradidi.

Hoc etiam, fratres charissimi, de nobis intelligere possumus, quia si peccaverimus, captivi futuri sumus. Unde dicitur: Omnis qui facit peccatum, servus est peccati (Joan. VIII). Tradi enim peccatorem Satanae, nihil distat ab eo quod Judaei traditi sunt Nabuchodonosor. Utque illos Deus concessit adversario propter frequentes impietates, sic nos propter peccata trademur spirituali Nabuchodonosor. Unde Paulus de quibusdam incorrigibilibus [Col. 0798C] ait: Quos tradidi, inquit, Satanae (I Tim. I), Hymenaeum scilicet et Alexandrum, pseudodoctores atque blasphemos. Tradidi, inquit, eos Satanae, quia Satanas non potest aliquos vexare nisi permissus. Ac si diceret: Ideo excommunicavi eos, ut excludatur a Satana regnum Satanae, quia ex omni genere hominum colligenda est Ecclesia, etiam ab his qui fastu et superbia saeculari a fide et humilitate videntur aberrare.

Putas quantum malum est peccare, ut tradat Satanae, captivanti animas eorum qui derelinquuntur a Deo, non sine causa scilicet nec sine judicio? Cum enim miserit pluviam super vineam, et ipsa pro uva fecerit vel attulerit spinas, quid faciet, [Col. 0798D] nisi ut mandet nubibus ne pluant super eam imbrem? (Isai. V.) Iterum omnipotens Deus etiam post innumera peccata nos ad se per poenitentiam redire volens, similitudinem pollutae mulieris objicit dicens: Si dimiserit vir uxorem suam; et recedens ab ea, duxerit virum alium, nunquid revertetur ad eam ultra? Nunquid non polluta et contaminata erit mulier illa? (Jer. III.) Ecce, dilectissimi, de fornicata et derelicta muliere argumentum justitiae proponitur; et tamen post lapsum revertentibus non justitia, sed pietas exhibetur; ut colligamus, si nobis delinquentibus tanta pietate parcitur, a nobis nec post delictum redeuntibus quanta impietate [Col. 0799A] peccatur; aut quae ab illo erit super improbos venia, qui non cessat clamare post culpam? Unde dicitur: Et erunt oculi tui videntes praeceptorem tuum, et aures tuae audient verbum post tergum monentis (Isai. XXX). Debemus igitur pietatem vocantis erubescere, si justitiam volumus formidare, quia tanto graviori improbitate contemnitur, quanto contemptus adhuc misericorditer vocare non dedignatur. Despondit Deus animam suis amplexibus, et idcirco vult eam ad se redire et poenitentiam agere. Quanto autem ille clementior est qui salutis post fornicationem ostendit viam, tanto miserior meretrix, id est anima, quae non vult recipere medicinam.

Dignum est ergo, charissimi, ut coram omnipotenti Deo de praeteritis malis poenitentiam agamus, [Col. 0799B] et, dum lucem habemus, bonis insistamus operibus, ne tanto post gravioribus deputemur suppliciis, quanto diutius benignitatem contemnimus vocantis. [Col. 0800A] Prope est ergo et captivitas nostra, si non egerimus poenitentiam, ut tradamur Nabuchodonosor scilicet et Babyloniis, quibus jam adjacentibus, sermones prophetarum, legis, apostolorum et ipsius Domini nostri Jesu Christi hortantur nos ad poenitentiam, provocant ad salutem. Si audierimus, credimus ei qui dixit: Et ego poenitentiam agam de omnibus malis quae locutus sum facere eis (Jer. XVIII). Ipsum ergo in commune deprecemur, qui dixit: Sine me nihil potestis facere (Joan. XV), ut in hac praesenti vita concedat nobis dignos poenitentiae fructus agere; quatenus virtutibus praediti, vitiisque purgati, ipso ducente, ad aeternae vitae gaudia valeamus post decessum nostrum pertingere, qui cum eodem Patre et Spiritu sancto in Trinitate [Col. 0800B] perfecta vivit et regnat Deus per omnia saecula saeculorum. Amen.



SERMO DECIMUS SEPTIMUS. IN PASSIONE DOMINI.
[Col. 0799]

[Col. 0799B] Dei Filius diuturnam humani generis captivitatem intuens, eumque voluntate Patris per seipsum redimere volens, de passione sua per os Jeremiae prophetae eidem Deo Patri loquitur, dicens: Tu, Domine [Col. 0799C] Pater, secundum hominem demonstrasti mihi Filio tuo, et cognovi quomodo oporteat me loqui, et pro tuorum liberatione pati. Tu ostendisti mihi studia eorum, scilicet Judaeorum, et ego quasi agnus mansuetus, qui portatur ad victimam crucis, et non cognovi, peccatum scilicet, quia cogitaverunt super me consilia (Jer. XI). Unde dicitur: Eum qui non noverat peccatum, pro nobis fecit peccatum (II Cor. V). Ac si apertius diceret: Ille, qui nunquam peccavit nec inventus est dolus in ore ejus (Isai. LIII), pro nostris peccatis in cruce quasi peccator est mortuus. Non immerito, cum possit Dominus facere quae vult, causas exponit, ne videatur injustus. Unde Propheta: Ut justificeris in sermonibus tuis, et vincas cum judicaris (Psal. L). Congrue quippe [Col. 0799D] dicitur, demonstrasti mihi et cognovi, quia juxta Psalmistam: Dominus docet hominem scientiam (Psal. XCIII). Unde etiam idem Dei Filius dicit in Evangelio: Nolite vocare magistrum super terram. Unus quippe est magister vester, qui in coelis est (Matth. XXIII), qui solus erudit homines. Dicatur ergo: Tu demonstrasti mihi, et cognovi. Ac si diceret: Secundum humanitatem scire ista non poteram, nisi tu Pater ea mihi Filio tuo revelares. Te autem demonstrante, videbo cogitationes singulorum, et quid gerant et cujus sint voluntatis.

[Col. 0800B] Sequitur: Mittamus lignum crucis videlicet, in panem ejus, id est in corpore Salvatoris, qui est panis vivus qui de coelo descendit (Joan. VI). Et eradamus eum de terra viventium, et nomen ejus deleatur, ut non memoretur amplius. Sic enim ait ipse [Col. 0800C] Salvator de se in Evangelio: Si granum frumenti cadens in terra mortuum fuerit, multum fructum affert (Joan. XII). Mittamus, inquiunt, lignum in panem ejus. Ego vero mirabile quiddam inferam. Lignum missum in panem ejus panem fecit meliorem, id est doctrinam dulciorem, sicut lignum per Moysen missum in amaram aquam fecit eam dulcem (Exod. XV). Ante enim quam mitteretur lignum in panem ejus, quando tantum erat panis et non lignum, in omnem terram non exierat sonus ejus (Psal. XVIII): sed postquam fortitudinem assumpsit per lignum, in omnem terram sonus passionis ejus seminatus est. Ego autem dico legem non intellectam amaram esse aquam. Cum autem venit [Col. 0800D] lignum Jesu Christi, et sermo Salvatoris in eam descendit, dulcoratur.

Iterum Filius secundum humanitatem Patrem invocat dicens: Tu autem, Domine Sabaoth, qui judicas juste, et probas renes et corda, videam ultionem tuam ex eis (Jer. XI). Filius secundum carnem ad Patrem loquitur et judicium ejus precatur.

[(91) 1Kb] Quartum nomen Dei apud Hebraeos dicitur Sabaoth, quod in Latinum vertitur exercituum vel virtutum. De quo in Psalmo ab angelis dicitur · Quis est iste rex gloriae? Dominus virtutum ipse est [Col. 0801A] rex gloriae (Psal. XXIII). Sunt enim in hujusmodi ordinatione virtutes multae, ut angeli, archangeli, principatus, potestates cunctique coelestis militiae ordines: quorum tamen ille Dominus est.

Ac si Dei Filius apertius secundum humanitatem diceret: Tu, Domine Sabaoth, id est exercituum, qui judicas juste, reddendo unicuique quod meretur, et probas renes et corda, videam ultionem tuam ex eis, eorum scilicet qui in scelere perseverant, et non poenitent. Tibi enim revelavi causam meam, quia non merito meo, sed eorum scelere crucifigor. Pro aliis qui prompti sunt ad poenitentiam, dicit: Pater, ignosce eis: non enim sciunt quid faciunt (Luc. XXIII). Pro istis vero obstinatis ait: Videam ultionem tuam ex eis. De his obstinatis et a Deo recedentibus [Col. 0801B] hic propheta dicebat: Domine, omnes qui te derelinquunt confundentur, perpetuo scilicet, recedentes a te, in terra scribentur, deleti videlicet de libro vitae: quoniam dereliquerunt venam aquarum viventium Dominum (Jer. XVII), qui dicit: Si quis sitit, veniat ad me et bibat; et flumina de ventre ejus fluent aquae vivae (Joan. VII). Quorum conversatio in coelis est, scribuntur in coelo; et recedentes a Domino, scribuntur in terra cum his qui terrena sapiunt. Revera qui ad Christum venit, id est qui in eum fideliter credit, flumina de ventre ejus fluent aquae vivae, quia ipse est verus humani generis medicus, vera sapientia et salus, cui propheta clamabat devotus: Sana me, inquit, Domine, et [Col. 0801C] sanabor: salvum me [(92) 1Kb] , et salvus ero, quoniam laus mea tu es (Jer. XVII). Multi medici curaverunt hemorroissam evangelicam, sed a nullo potuit sanari, nisi ab illo qui est verus medicus (Marc. V). Unde propheta a populo opprobria passus et insidiis circumventus, ab eo sanari et curari cupit cujus vera laus et vera est medicina. Ipse quippe est verus medicus, qui dignatus est pati multas injurias pro nobis peccatoribus. Ipsum Jeremias prophetiae spiritu edoctus, passurum praevidebat, cum in ejus persona ad Patrem clamabat: Attende, Domine, ad me, et audi voces adversariorum meorum (Jer. XVIII), Judaeorum scilicet clamantium: Crucifige, crucifige eum (Luc. XXIII).

Iterum subjungit, dicens: Venatione ceperunt me [Col. 0801D] quasi avem inimici mei gratis (Thren. III). Vox ista Ecclesiae est, id est corporis, super cujus caput, super Christum videlicet inundaverunt aquae, id est populi, ut eum gratis perimerent. Caput Ecclesiae Christus est (Ephes. V). Unde ejusdem Ecclesiae voce quasi spe sua frustratae subditur: Perii, quia discipuli relicto illo fugerunt, negaverunt, dubitaverunt. Unde recte sade littera praeponitur, quae consolatio interpretatur, quia nisi consolatio pii pastoris adesset, nulla ovium salva esset. Unde patet quod tentatio passionis non fuit sine consolatione sancti Spiritus, qui desperantes confortaret, fidem reintegraret et sustentaret. Unde dicitur: [Col. 0802A] Ego pro te rogavi, Petre, ut non deficiat fides tua (Luc. XXII). Quantum in ipso fuit, negavit, sed in Deo fides ejus mansit. Sic ergo voce Ecclesiae convenienter dicitur, Perii; sed promissione et praescientia pii magistri fides invicta vivit. Consolatio autem fit multis modis. Consolatur enim Scriptura, et judicis misericordia, et delicti persoluta poena. Unde: Consolamini, popule meus (Isai. XL). Et post pauca: Dimissa est iniquitas Jerusalem, quia suscepit de manu Domini duplicia pro omnibus peccatis suis. Et si fides deesset, poena satisfaceret. Fit etiam consolatio in variis tribulationibus, vel tentationibus, quia tentatio patientiam operatur, et illa probationem, et probatio spem (Rom. V). Lacrymae quoque consolantur, quibus [Col. 0802B] crimina abluuntur. Unde dicitur: Exaudivit Dominus vocem fletus mei (Psal. VI). Decursis itaque suppliciis quae pro peccatis sustinemus, de venia certi sumus. In his enim non deest consolatio Spiritus sancti, si non adest duritia cordis. Hae sunt justitiae Domini rectae, laetificantes corda. (Psal. XVIII). Sade enim consolatio vel justitia interpretatur. Ex passione ergo Domini multimodam consolationem accipimus, cui conformes in flagellis et passionibus justificamur. Unde: Fili, recordare quia recepisti bona in vita tua, et Lazarus similiter mala. Nunc autem hic consolatur, tu vero cruciaris (Luc. XVI).

Venatione, inquit, ceperunt me quasi avem inimici mei gratis, id est sine causa. Post tantas lacrymas [Col. 0802C] et tantum dolorem, post discriminis formidinem et contritionem, post insultationem inimicorum congruenter consolatio quam sade sonat, intercedit, ut qui tantum puniti sunt sperent indulgentiam justitiae, et consolationem misericordiae qui lacrymis suis loti sunt a sordibus. Sed quia requies ex sola Christi passione datur, voce Redemptoris pro nobis plangitur. Venatione, inquit, ceperunt me, etc. His verbis ex passione Domini ostenditur consolatio et justitiae [(93) 1Kb] , quibus efficiamur justi, licet perfidorum impietas, quasi venantes avem, cum gladiis et fustibus Christum apprehenderint gratis. De Christo igitur haec manifeste dicuntur, qui ut avis captus plangitur. Unde Job: Semitam ignorabit avis, nec intuitus est oculos vulturis (Job XXVIII).

[Col. 0802D] [(94) 1Kb] Quis hoc loco avis nomine, nisi ille signatur qui corpus carneum assumpsit, qui aperte quoque etiam vulturis appellatione exprimitur? Vultur quippe, dum volat, si jacens cadaver conspicit, ad esum se cadaveris deponit. Et plerumque sic in morte capitur, dum ad mortuum animal de summis venit. Recte ergo mediator Dei et hominum, Redemptor noster, vulturis appellatione signatur, quia manens in altitudine divinitatis suae, quasi a quodam volatu sublimi cadaver mortalitatis nostrae conspexit in infimis, et sese de coelestibus ad ima submisit. Fieri quippe propter nos homo dignatus est; et dum mortuum animal petit, mortem apud [Col. 0803A] nos, qui apud se erat immortalis, invenit. Sed oculus hujus vulturis ipsa intentio nostrae resurrectionis fuit, quia ipse, secundum hominem mortuus, nos ab aeterna morte liberavit. Ille ergo perfidus Judaeae populus mortalem vidit, sed quod morte sua mortem nostram destrueret minime attendit. Vulturem quippe conspexit, sed oculos vulturis non aspexit. Qui dum humilitatis ejus vias, quibus nos ad alta sublevavit, considerare noluit, semitam avis ignoravit. Nec enim pensare studuit quod ejus nos humilitas ad coelestia levaret et mortis ejus intentio ad vitam reformaret. Populus ergo Judaeorum semitam ignoravit avis, id est Christi; nec intuitus est oculos vulturis, quia, etsi vidit eum quem in morte tenuit, quanta vitae gloria de ejus [Col. 0803B] morte sequeretur videre noluit. Unde ad crudelitatem quoque persecutionis exarsit, verba vitae percipere renuit, praedicatores regni coelorum, prohibendo, saeviendo, feriendo repulit. Illi autem deserentes Judaeam, ad quam missi fuerant, in gentilitatis collectione dispersi sunt.

Haec avis de qua nunc usque diximus, illam esse credimus, de qua Moyses dicebat: Sicut aquila provocat ad volandum pullos suos (Deut. XXXII), etc. Utique Dei Filius, sicut aquila ad volandum, id est ad bene operandum provocat populos suos, scilicet Judaeos, super eos volitans, illis videlicet in omnibus bona providens, et ab hostium insidiis eripiens. Qui dum vellet eos sub alas congregare quasi gallina (Matth. XXIII), infirmatus et apprehensus [Col. 0803C] est, et morti traditus. Unde dicitur: Lapsa est in lacum vita mea (Thren. III). Hunc lacum solus calcavit, dum mortem moriendo peremit, et vitam resurgendo reparavit. Et posuerunt, inquit, lapidem super me (Thren. V). Quid apertius? lapis enim appositus est et signatus, et post resurrectionem ab angelo revolutus. Aestimatus est Christus cum descendentibus in lacum sicut homo sine adjutorio, sed inventus est inter mortuos liber. (Psal. LXXXVII). Inundaverunt aquae, id est multitudo populi super Christum, qui est caput nostrum.

Sequitur: Invocavi nomen tuum, Domine, de lacu novissimo (Thren. III). Vox Christi est ista secundum humanitatem ad Patrem clamantis in passione [Col. 0803D] sua. Quasi diceret: Quamvis in lacum lapsa sit vita mea, ego tamen de novissimo lacu te invocavi, sicut Jonas de ventre ceti (Jon. II). Cui simile dicit Job: Si descendero in profundum inferni, inde me liberabis. Unde et caput, scilicet Christus fidenter dicit: In die qua invocavi te, Domine, dixisti: Noli timere. Unde et hic dicitur: Vocem meam audisti, etc. Absque dubio perire non potest, cui Pater praesto est. Cujus vocem audierat, dubitare non poterat, sed quia COPH littera etiam conclusio interpretatur, jure qui periit gemens orat, dicens: Ne avertas aurem tuam a singultu meo, etc. Jonas quippe figuram Christi ferebat, qui in ventre ceti dicebat: Pelagus operuit caput meum; ad extrema montium descendi; terrae vectes concluserunt [Col. 0804A] me (Jon. II). Historia patet quod Jonas venerit usque ad profunda terrarum, quibus quasi vectibus et columnis Dei voluntate terrae globus sustentatur. Jonas, ut dictum est, Christi figuram tenuit, quia nos Christus per passionem suam redemit. In Christo igitur homine principale et quasi caput anima fuit, in qua divinitas habitavit, quae ad inferiora loca descendit, ubi animae hominum sub diaboli potestate tenebantur. Isti sunt vectes, qui prohibent animas ab inferis exire. Hos vectes, scilicet daemones, frangit Dominus, et eos qui clausi tenebantur, liberat. Incarnatus enim ad extrema montium Dei Filius advenerat terrae vectibus conclusus, sed fiducialiter sciebat quia liberaret Pater vitam ejus de corruptione, qua pressus nobiscum, [Col. 0804B] et pro nobis dolens dicebat: Invocavi nomen tuum, Domine, de lacu novissimo. Quod et Jonas in ventre ceti positus praefiguraverat. Ideo COPH recte conclusio dicitur, quia conclusit Deus omnia sub peccato (Galat. III), ut aperiatur nobis janua vitae per eum, qui in passibilitate carnis venit usque ad novissima laci, sed invocando exauditus est pro sua reverentia (Hebr. V). Nos quoque corruptione et peccato conclusi, idem nobis ad futurum credimus. Propterea: Appropinquasti me, inquit, id est appropinquare fecisti, in die quando invocavi te, dixisti: Ne timeas; ut et nos quoque fiducialiter idem dicamus et speremus. Qui autem sic conclusi sumus, aspicere et circumspicere nos debemus Unde COPH aspice interpretatur. Ac si [Col. 0804C] diceret: Aspice, quia mortalitas et corruptio ad novissima laci me perduxit; aspice, quo laqueo sum conclusus. Noli infirmitatem et periculum dissimula. Concluditur unusquisque innumeris laqueis. COPH quoque vocatio dicitur, ut conclusi jugiter vocemus illum, qui de coelo veniens languores nostros tulit (Isai. LIII), qui ait: Non est opus sanis medico, sed male habentibus (Matth. IX). Habes vulnera, ne differas medicinam; aspice spiritualibus oculis quomodo conclusus sis. Unde David: Levavi oculos meos in montes, unde veniet auxilium mihi. Auxilium meum a Domino, qui fecit coelum et terram (Psal. CXX). Et alibi: Oculi nostri ad Dominum Deum nostrum, donec misereatur nostri (Psal. CXXII). [Col. 0804D] Hinc quoque sub eadem littera supra dicitur: Effunde sicut aquam cor tuum ante conspectum Domini (Thren. II). Ideo sub hac littera Redemptoris nostri forma proponitur, qui de novissimo lacu invocat, et confidenter orat. Gemit et clamat, non voce sed mente. Ubique Deum praesentem sentit, et se appropinquantem in die invocationis, et Deum dicentem: Ne timeas, qui dixit: Confidite, ego vici mundum (Joan. XVI). Unde dicitur: Dominus illuminatio mea, et salus mea, quem timebo? (Psal. XXVI.) Talis vox cordis et talis fides magnus clamor est. Est enim vox cordis, et clamor et vox sanguinis, quae ad Deum pervenit. Haec vox exaltatur sublimate et concentu virtutum, sed non intensione sonorum. Grandis clamor fidei, per quam clamamus: [Col. 0805A] Abba Pater. Spiritus quoque clamat pro nobis gemitibus inenarrabilibus (Rom. VIII). Magna est vox justitiae et charitatis, per quam mortui non modo loquuntur, sed clamant sicut Abel (Gen. IV). Magna vox apostolorum, quia in omnem terram exivit sonus eorum, et in fines orbis terrae verba eorum (Psal. XVIII). Hac voce clamat caput nostrum, clamant et membra, clamat Rachel plorans filios suos (Matth. II), dicens: Ne avertas aurem tuam a singultu meo et clamoribus (Thren. III). Clamat Moyses, cui dicitur: Quid ad me clamas? (Exod. XIV.)

Sed sciendum quia in corde clamant alii, alii loquuntur. Loquebatur Anna, quae orabat pro privatis (I Reg. I), id est filiis. Clamabat Moyses ardore charitatis accensus. Sub hac ergo littera conclusio [Col. 0805B] nostrae demersionis excluditur; et invocatio, ut amplius clamemus, agnoscitur, et singulis dicitur: Aspice quomodo sis conclusus. Clama ad eum, qui praesto est, et dic: Ne avertas aurem tuam a singultu meo, et clamoribus; quia conclusit Deus omnia sub peccato, ut omnium misereatur (Galat. III). Unde dicitur: Miseri estote, et lugete (Jac. IV), etc. Quasi diceret: aspicite conclusionem vestram, invocate de lacu novissimo nomen Domini.

Lacum Dominus et Redemptor noster solus calcavit, quia in cruce moriendo nos a perpetua morte liberavit. Huic simile est quod alibi dicitur: Torcular calcavit Dominus virgini filiae Juda (Thren. I). Historice autem torcular ultionem significat et peccatorum supplicia. Unde Isaias: Quare rubrum est [Col. 0805C] indumentum tuum (Isai. LXIII), etc. Angelis videlicet in ejus ascensione Dominum hujusmodi respondisse inducit. Torcular, inquit, calcavit solus (ibid.), etc. Illud scilicet, quo malis supplicia, bonis praemia calcantur. Hoc solus Dominus calcavit, quia nullum adjutorem habuit. Nec enim angelus, neque archangelus corpus humanum assumpsit, ut pro nobis patiens, adversarii nostri fortitudinem conculcaret atque contereret. Hoc torcular calcavit Dominus in passione sua virgini filiae Juda, ut credentibus praemia, incredulis et crucifigentibus perpetuae captivitatis, et aeternae damnationis effunderet supplicia. Propheta vero videns Judaeorum duritiam, deplorat, quia calcaverit Dominus torcular [Col. 0805D] filiae Juda. Quod enim Dominus patiebatur ad ipsius remedium, convertit sibi in extremae captivitatis et perpetuae damnationis tormentum. Unde ipsius Synagogae plorantis indicat personam, quod subditur: Idcirco ego plorans, et oculus meus deducens aquam; quia longe factus est a me consolator, convertens animam meam (Thren. I). Hoc saepe probamus, si Judaicam perfidiam et duritiam inspicimus. Metaphorice autem dicitur: Torcular calcavit Dominus virgini filiae Juda. Metaphorice. Vineam suam Dominus de Aegypto eduxit, et in terra promissionis plantavit, quae diu sterilis et infructuosa permansit. Unde est illud: Exspectavi ut faceret uvas et fecit labruscas (Isai. V). Ideo Dominus [Col. 0806A] torcular calcavit, vinum sibi reservavit, acinum porcorum perpetua captivitate pressit.

Allegorice iterum dicatur, ut perfectius intelligatur. Torcular calcavit Dominus virgini filiae Juda, quando scilicet Ecclesiae suae per passionem aereas potestates subjecit. Ipsa quippe vere est virgo filia Juda, quia de Sion exivit lex, et verbum Domini de Jerusalem (Isai. II). Calcavit Dominus torcular, id est oppressionis jugum, ut esset libera. Sed quia, calcante Domino, multi fiunt amurca, id est purgamentum; idcirco deplorans propheta inquit: Oculus meus deducens aquam. Ideo etiam littera AIN interponitur, quod fons vel oculus interpretatur. Cum enim prelum crucis pressit, de Christi latere fons emanavit, unde continuo sanguis et aqua [Col. 0806B] exivit (Joan. XIX). Hoc fonte emitur et lavatur sponsa, sponsi complexibus socianda Hoc dotatur ut gaudeat, et ut soli sponso inhaereat, solum diligat, qui se tantum dilexit. Et quia AIN etiam oculus interpretatur, non immerito de hoc fonte oculus inebriatus deducit aquam lacrymarum. Unde David: Exitus aquarum deduxerunt oculi mei; quia non custodierunt legem tuam (Psal. CXVIII). Longe factus est consolator, etc. Quoties Ecclesia tribulationibus afficitur, quoties auxilio Dei desolatur; toties ad lacrymas quasi ad consueta arma recurrat. Sequitur: Facti sunt filii mei perditi, quoniam invaluit inimicus. Dum autem doctore exterius monente, non adest Paracletus, qui eam instruat et erudiat interius, propterea fiunt filii ejus perditi, [Col. 0806C] et invalescit inimicus. Quisquis ergo doctorum Ecclesiam sibi commissam minus converti viderit, de fonte amoris hauriat, unde lacrymas producat, donec consolantem et convertentem Paracletum reducat. Alioquin invalescente inimico fiunt filii ejus perditi, qui scilicet nondum ablactati, nondum in virum perfectum perducti sunt.

Sequitur: Repulit Dominus altare suum, maledixit sanctificationi suae; tradidit in manus inimici muros turrium ejus (Thren. II). Moraliter. Repulit Dominus altare suum, quod fit cum ara cordis profanatur, et mens et conscientia prostituta polluitur, ubi a nobis acceptum Deo sacrificium jure offertur; secundum illud: Sacrificium Deo spiritus contribulatus: [Col. 0806D] cor contritum et humiliatum (Psal. L), etc. Sanctificatio maledicitur, cum anima maledictione prosternitur, quia in se nomen Dei sanctificare noluit cum digno sacrificio. Turres animae sunt fides, spes, charitas, et caeterae virtutes, quibus ad coelum usque erigitur. Muri, quibus munitur, caeterarum virtutum opera sunt. Hi in manus hostium traduntur, quando intus forisve anima in suis actibus dissipatur.

Iterum lamentando ait: Vocem dederunt in domo Domini, sicut in die solemni. Hostes dant voces in domo Domini sicut in die solemni, quando immundi spiritus et portenta vitiorum vitiato templo sancti Spiritus in anima perstrepunt, quo Spiritus [Col. 0807A] sancti organa et virtutum harmonia resonare solebant.

Allegorice. Repulit Dominus altare suum, etc. Est unum altare Dei in Ecclesia, scilicet Christus, qui hostia et sacrificium, pontifex et sacerdos dicitur. In hoc altari sacrificia omnia offeruntur. Sed sunt sancti altaria ab hoc altari, sicut lux a luce, sicut montes a monte, pastores a pastore. Altare illud scilicet Christum, Pater in passione repulit pro Judaeis orantem: Pater, inquit, transfer calicem hunc a me (Marc. XIV). A quibus repulsus paterno judicio ad gentes transfertur. Unde dicitur: Tu vero repulisti et despexisti; distulisti Christum tuum (Psal. LXXXVIII). Sicut enim illa sacrificia figuram Christi gerebant, ita altare de lapidibus impolitis, [Col. 0807B] quos ferrum non tetigit (Deut. XXVII), corpus Domini praesignabat nullo humano corpore contaminatum. Quia ergo Christus ad Ecclesiam transfertur, in eo quasi in altari vota fidelium offeruntur, pro quibus quasi apostolis compatiens plangit Ecclesia; non quod a se translatum doleat, sed cum apostolis pro morte ejus tristata, ut post cum eisdem de resurrectione gaudeat. Unde mos inolevit ab apostolis traditus, ut quo die passus est Christus, corporis et sanguinis Christi hostia non offeratur. Tribus scilicet de causis: vel quia in veritate immolatur, cujus haec caeteris diebus mystica sunt sacramenta; vel quia ipse sanctissimus pontifex Christus, quia ea recte offert, eo die per seipsum ad inferos descendit; vel quia templo soluto, [Col. 0807C] et altari depulso, non est in quo corporis et sanguinis victima offeratur.

Sequitur: Maledixit sanctificationi suae: Christo scilicet qui cum peccatum non haberet (II Cor. V), pro nobis peccatum et maledictum factus est (Galat. III). Unde Moyses: Maledictus homo qui pependit in ligno (Deut. XXI). Hic est omnis nostra sanctificatio, qui pro nobis pependit in ligno. Sicque impletum est: Tradidit muros turrium ejus in manus inimici. Apostolos scilicet, qui sunt muri caeterorum fidelium, tradidit in tentationem inimici, qui expetivit eos cribrare sicut triticum (Luc. XXII). Iterum subjungit, dicens: Vocem dederunt in domo Domini, sicut in die solemni. Quanta confusio fuit tunc in [Col. 0807D] domo Domini, quanta in atriis, quanta in plateis, quanta in civitate tota, cum esset dies festiva, Evangelium declarat. Unde ipse Dominus per Isaiam: Exspectavi ut faceret judicium, et ecce iniquitas; et justitiam, et ecce clamor (Isai. V). Ac si apertius de Israelitica plebe Dominus per prophetam diceret: Exspectavi ut faceret uvas, id est judicium, et fecit labruscas, id est iniquitates; et justitiam, id est ut in me fideliter crederet, et ecce clamor, scilicet: Tolle, tolle, crucifige eum (Joan. XIX). Clamorem Judaei pro justitia fecerunt, quia Christum interfecerunt, cujus sanguis clamat ad Dominum de terra. Unde dicitur: Vox sanguinis fratris tui Abel clamat [Col. 0808A] ad me de terra (Gen. IV). Labrusca est vitis agrestis, quae in terrae marginibus nascitur. Unde et labrusca dicta, a labiis videlicet et extremitatibus terrae.

Sequitur: Cogitavit Dominus dissipare muros filiae Sion: tetendit funiculum suum, et non avertit manum suam a perditione. Luxitque antemurale, et murus pariter dissipatus est. Moraliter. Cum Deus videt animam de arce contemplationis ad ima ruere, cogitat murum ejus dissipare; sed ante funiculum tetendit, ut videat qua mensura punienda sit. Primum quidem deliberat, ut videlicet redeundi facultatem relinquat, et ut ipsa recogitet, quid peccaverit; antequam dissipet murum; super eam extendit funiculum, quasi perpendens, quanta sint delicta vel qualia; ut similiter ipsa perpendat, alioquin [Col. 0808B] sciat, quia manum suam non avertit. Sed quia illa cogitare noluit, quae peccavit, sed sanguis sanguinem tetigit, id est homo hominem occidit; murus est dissipatus, et ipsa hostibus subjecta. Audiant haec, qui temere judicare non metuunt, nec causas justo examine perpendunt. Dominus nihil sine mensura et deliberatione facit, sed justo examine cuncta perpendit, qui perfecte omnia novit. Antemurale fides est, quae dissipato muro lugere dicitur: Non illa videlicet, quae per dilectionem operatur (Galat. V), sed quam daemones credere et contremiscere dicuntur (Jac. II): per quam antequam murus dissiparetur, virtutum scilicet caeterarum constructio, erat ei murus Christus, et antemurale per eamdem fidem in animo collocatus. [Col. 0808C] Sed quia noluit Christum custodem et defensorem habere, dissipatur operatio virtutum, et luget antemurale; fides scilicet, qua judicium credit et contremiscit. Ita non potest resistere hostibus: non quod poenitentiae locus auferatur, sed quia redire contemnit.

Allegorice autem. Cogitat Dominus dissipare muros filiae Sion, cum super Ecclesiam funiculum peccatorum nostrorum et normam judicii districti extendit, ut ipsam affligat secundum delictorum merita. Murus dissipatur, defensores scilicet et rectores, cum aut immatura morte subtrahuntur, aut ab hostibus superantur. Sed quia justo Dei judicio fit, manum suam a perditorum afflictione non avertit. [Col. 0808D] Urbs enim fortitudinis nostrae Sion non minus ab invisibilibus interius hostibus, quam a visibilibus vastatur exterius. Luget enim murus, id est Salvator, dum nos lugentes facit. Christus in hac civitate et antemurale est et murus, cui suorum membrorum luctus ascribitur. Hic murus dissipatur, cum ejus munitione Ecclesia desolatur. Huic simile est quod ait beatus Job: Quasi rupto muro, et aperta janua irruerunt super me, et ad meas miserias devoluti sunt (Job XXX). [(95) 1Kb] Quid hoc loco muri nomine, nisi Redemptor humani generis appellatur? De quo pro santae Ecclesiae aedificatione per prophetam dicitur: Ponetur in ea murus et antemurale (Isai. [Col. 0809A] XXVI). Ipse enim nobis murus est, qui ad corda nostra pergere malignorum spirituum cursum vetat. Qui nostrae quoque fidei etiam antemurale posuit, quia priusquam se per carnem ostenderet, praedicatores sui mysterii prophetas misit. Recte quippe prophetae antemuralis nomine vocantur, qui dum subsequentem praedicaverunt Dominum, quasi ante murum steterunt. Sed quasi murus rumpitur, cum pravorum persuasionibus fides quae in Redemptore nostro est, in quorumdam corde dissipatur. Cum enim perversis in hac vita potestas tribuitur, quid aliud quam erroris janua aperitur? Quasi ergo rupto muro et aperta janua super bonos mali irruunt, cum accepta temporaliter potestate perversi ipsa quoque in quorumdam corde destruere munimina [Col. 0809B] fidei conantur. De quibus apte subditur: Et ad meas miserias devoluti sunt, quia videlicet prius ad suas. Nisi enim perverse vivendo ad suas ante miserias caderent, nequaquam ad eas postmodum et aliis suaderent. Sed post suas reprobi, et ad nostras miserias devolvuntur, quando ad ea mala in quibus jam ipsi implicati sunt, etiam quosdam ex nobis sibi unitos trahunt. Potest quoque intelligi muri nomine munitio disciplinae, Salomone attestante, qui ait: Per agrum hominis pigri transivi, et per vineam viri stulti, et ecce totum repleverant urticae, operuerant superficies ejus spinae, et maceria lapidum destructa erat (Prov. XXIV). Per agrum hominis pigri atque per vineam viri stulti transire, [Col. 0809C] est cujuslibet vitam negligentis inspicere, ejusque opera considerare. Quam urticae vel spinae replent, quia in corde negligentium prurientia desideria terrena et punctiones pullulant vitiorum, quippe quia scriptum est: In [(96) 1Kb] desideriis est omnis otiosus (Prov. XIII, juxta LXX). Maceria lapidum destructa erat, id est disciplina Patrum ab ejus corde dissoluta. Nam quia destructa lapidum maceria dissolutam esse disciplinam vidit, illic protinus secutus adjunxit: Quod cum vidissem, posui in corde meo, et exemplo didici disciplinam (Prov. XXIV). Quasi ergo rupto muro hostis ingreditur, cum vel malignorum spirituum, vel pravorum hominum persuasione callida disciplinae munimina in corde dissipantur.

[Col. 0809D] Summopere igitur, fratres charissimi, vobis attendite, ne malignorum spirituum, aut perversorum hominum suasione, Evangelii norma et sanctorum Patrum disciplina in cordibus vestris dissolvatur. Nam, ut supradictum est, quicunque in animo aut carnis delectatione aut prava persuasione rigorem Dominicorum praeceptorum dissolverit, inimicis ad [Col. 0810A] se ingressum praebebit. Oportet igitur nos indesinenter praecepta Dominica opere implere, et sanctorum Patrum salutaria exempla ad memoriam reducere, ut exemplis confortati, et Dominicis praeceptis instructi, recto possimus tramite incedere, et de hac valle lacrymarum ad portum salutis exire. Sanctorum praecedentium Patrum exempla fideles in bono opere confortant, et Dei praecepta, quasi funes, eos ad coelum sublevant. Unde in Jeremia legimus: Locutus est Abdemelech Aethiops eunuchus ad Sedeciam regem dicens: Domine mi rex, male fecerunt viri isti omnia quaecunque perpetrarunt contra Jeremiam prophetam, mittentes eum in lacum, ut moriatur ibi fame; non sunt enim panes ultra in civitate. Praecepit itaque rex Abdemelech Aethiopi dicens: [Col. 0810B] Tolle tecum hinc triginta viros et levate Jeremiam de lacu, antequam moriatur. Assumptis ergo Abdemeleh viris secum, ingressus est domum regis, quae erat sub cellario; et tulit inde veteres pannos, et ea quae computruerant, et submisit ea ad Jeremiam in lacum per funiculos. Dixitque Abdemelech ad Jeremiam: Pone veteres pannos, et haec scissa et putrida sub cubitu manuum tuarum, et super funes. Fecit ergo Jeremias sic. Et eduxerunt eum de lacu (Jer. XXXVIII). Nunc itaque dicendum quid ista significent. Sicut ergo illi principes qui prophetam miserunt in lacum, eos significant qui fideles Christi semper desiderant mergere in coenum vitiorum et sordes peccatorum, sic iste Aethiops eunuchus, qui timore et amore [Col. 0810C] Dei compunctus, prophetam eripuit, significat praedicatores de gentibus qui seipsos eunuchizaverunt propter regnum coelorum, qui verae charitatis instinctu inique oppressos student de fovea eruere perditionis, quod et nomen ejus testatur. Abdemelech enim servus regis interpretatur, illius scilicet de quo dicitur: Rex magnus super omnes deos (Psal. XCIV): cui ordo praedicatorum servit per verbum Evangelii, gentes associando fidei. Quod autem divinis admonitionibus, et praecedentium Patrum exemplis adjuti, de hujus vitae profundo liberamur; bene per Jeremiam signatur, qui ut elevetur de puteo, funes ad eum et panni veteres deponuntur. Funibus enim praecepta Domini figurantur, quae, quia nos in peccato positos in commune [Col. 0810D] conveniunt et rapiunt, quasi ligant et trahunt, coarctant et levant. Sed ne ligatus his funibus, dum trahitur, incidatur, simul etiam panni veteres apponantur, quia videlicet ne divina praecepta nos terreant, antiquorum Patrum exempla confortant, ut eorum comparatione nos posse praesumamus quod ex nostra imbecillitate formidamus. Si ergo [Col. 0811A] de hoc profundo levari non possumus, festine ligemur funibus, id est praeceptis Dominicis astringamur. Intersint etiam panni veteres, ut melius teneantur funes, id est praecedentium confortemur exemplis, ne infirmos nos praecepta subtilia vulnerent. Unde dicitur: Mementote praepositorum vestrorum, qui vobis locuti sunt verbum Dei, quorum intuentes exitum conversationis, imitamini fidem (Hebr. XIII).

[Col. 0812A] Antiquorum ergo Patrum exempla, dilectissimi, ante mentis oculos revocemus, eorumque, omni dilatione postposita, sequamur vestigia, ut mandatorum Dei funibus astricti et sublevati, ad eorum societatem, Christo duce, possimus pertingere, qui cum eodem Patre et Spiritu sancto in Trinitate perfecta vivit et regnat Deus, per omnia saecula saeculorum. Amen.



SERMO DECIMUS OCTAVUS. IN RAMIS PALMARUM.
[Col. 0811]

[Col. 0811B] Isaias propheta, fratres charissimi, ut vir nobilis, et urbanae elegantiae, qui multa Spiritu sancto edoctus de Christi incarnatione, nativitate, passione, morte, ad inferos descensione, in coelis ascensione ac Spiritus sancti missione, clara voce praedixit, iterum de secundo ejus adventu ad eruditionem et exhortationem nostram, imo totius Ecclesiae, sanctis apostolis, et omnibus ejusdem Ecclesiae rectoribus loquitur, dicens: Dicite filiae Sion: Ecce Salvator tuus venit, et merces ejus cum eo, et opus illius coram ipso (Isa. LXII). Ac si apertius diceret: O vos sancti apostoli, et doctores caeteri, quibus Deus Ecclesiam suam doctrinis et exemplis regendam, et ab inimicis visibilibus et invisibilibus custodiendam commisit, dicite eidem Ecclesiae speculationis [Col. 0811C] filiae, ut non dormiens in peccatis, sed vigilans in Dei praeceptis, non negligens in operibus, sed studens sanctis actionibus, exspectet Jesum Christum Salvatorem et sponsum suum venientem ad judicium. Unde iisdem Dei Filius ait in Evangelio: Vigilate; nescitis enim quando Dominus domus veniat: sero, an media nocte, an galli cantu, an mane (Marc. XIII). Utique sancta Ecclesia Dei Patris est filia et Christi sponsa. Deus Pater eam genuit per Evangelium Filii sui. Unde est illud: Dedit eis potestatem filios Dei fieri, his qui credunt in nomine ejus (Joan. I). Et iterum: Ascendo ad Patrem meum, et Patrem vestrum (Joan. XX). Filii quippe Dei adoptivi sunt, qui fidem rectam operibus tenent, moribusque dignis exornant. Unde in [Col. 0811D] Canticis sponsa, id est sancta Ecclesia, dicit: Filii matris meae pugnaverunt contra me (Cant. I). Spiritualiter primitiva Ecclesia, quae initium sumpsit ex Judaea, totius Ecclesiae est mater. Filii matris sancti apostoli exstiterunt, qui contra multitudinem gentium verbo pugnaverunt, eamque, Domino cooperante, signis et verissimis rationibus vicerunt, victamque Christo subditam aut devotam fecerunt. Aliter: Filii matris meae pugnaverunt contra me. Synagoga mater exstitit sanctae Ecclesiae secundum carnem: Judaei ergo filii Synagogae pugnaverunt contra Ecclesiam. Ecclesia ostendit unde primam persecutorum rabiem pertulerit, quae gravior apparet [Col. 0812B] per hoc quod a contribulibus patiebatur.

Paulus, Ecclesiae persecutor, secundum carnem filius Synagogae fuit. Dicat ergo Isaias propheta: O vos sancti doctores: Dicite filiae Sion, id est sanctae Ecclesiae, quae mala respuendo, bona sectando, vera a falsis discernendo, speculationis est filia: Ecce Salvator tuus venit, scilicet ad judicium, cum potestate magna et majestate (Luc. XXI). Ecce merces ejus cum eo, bonorum videlicet et malorum, ut reddat unicuique juxta opera sua (Matth. XVI). Et opus illius coram illo, potestas scilicet juste judicandi. Ipse est enim constitutus a Deo Patre judex vivorum et mortuorum (Act. X). Ecce, inquit, Salvator tuus venit, non alienus, sed tuus; non extraneus, sed in primo adventu pro tua redemptione a [Col. 0812C] Deo Patre missus; pro te natus et passus, et non pro suis, sed pro tuis gravissimis peccatis crucifixus, mortuus et sepultus, et per suam ac Dei Patris potentiam resuscitatus, et in dextera ejusdem Patris sui exaltatus. Unde nunc illum in proximo scito venturum, ut te, id est omnes actus tuos, et saeculum examinet per ignem.

Sequitur (ibid): Et vocabunt eos populum sanctum. Sancti videlicet apostoli, et alii doctores vocabunt sanctam Ecclesiam, quam acquisierunt, populum sanctum, congaudentes ei, ac dicentes: Vos estis populus sanctus; vos redempti a Domino. Unde beatus Petrus: Vos, inquit, genus electum, regale sacerdotium, gens sancta, populus acquisitionis, etc. (I Petr. II.) Et Paulus: Jam non estis hospites et advenae, [Col. 0812D] sed estis cives sanctorum, et domestici Dei, etc. (Ephes. II.) Iterum subjungit dicens: Tu autem vocaberis Quaesita civitas, et non derelicta. Ac si dicatur: O Ecclesia, tu vocaberis Quaesita civitas, a Deo Patre scilicet sanguine Filii sui redempta; et non vocaberis derelicta, sicut olim Judaea propter negationem a Deo derelicta est, et destituta. Unde dicitur: Venit Filius hominis quaerere, et salvum facere quod perierat (Luc. XIX). Haec est enim ovis, scilicet sancta Ecclesia, quam pastor bonus quaerere venit, aliis in deserto dimissis (Luc. XV).

Sequitur (Isa. LXIII): Quis est iste, qui venit de [Col. 0813A] Edon, tinctis vestibus de Bosra? Haec in persona angelorum dicta sunt, scilicet mysterium Incarnationis, nativitatis, passionis, resurrectionis Christi ignorantium et in ejus ascensione quaerentium, ac dicentium: Quis est iste, qui venit de Edon, tinctis vestibus de Bosra? Quam magnus, quam potens, quam admirabilis cum tanto exercitu tinctis vestibus de Bosra? Prius videlicet sanguine in cruce; vel quia etiam tunc, hoc est in die judicii, apparebunt cicatrices ejus. Quidam angeli, ut diximus, non plene cognoscentes mysterium Incarnationis, passionis, resurrectionis; videntes ad coelos Dominum ascendere cum multitudine angelorum, et sanctorum hominum propria virtute, non angelorum auxilio; admirantur ascensionis mysterium, [Col. 0813B] et quomodo sibi, et aliis aperiret regnum coelorum. Unde et angelis Dominum comitantibus dicunt: Quis est iste, qui venit de Edon, etc. Et in David similiter: Quis est iste Rex gloriae? (Psal. XXIII.) Videtur tamen Augustinus dicere super Genesim quod omnes angeli ab ipsa creatione sua statim cognoverunt in contemplatione sui Creatoris quidquid ipse erat facturus. Hieronymus vero aperte declarat quia quidam angeli donec perficeretur mysterium Incarnationis, ad plenum non cognoverunt.

[(97) 1Kb] Edon, ab edulio rufae lentis, propter quam vendidit primogenita sua, dicitur, vel a colore. Interpretatur enim terrenus, vel sanguineus, et significat mundum. Esau enim querceus, vel roboreus; Seir hispidus, id est pilosus dicitur. Hic autem non [Col. 0813C] ipsum hominem, sed mundum secundum interpretationem significat: sicut et civitas Bosra, id est munita, vel firma, non rem suam hic, sed infernum secundum interpretationem significat, ubi firmiter, quasi sub multis custodibus, animae tenebantur. Unde dicitur: Quis deducet me in civitatem munitam? (Psal. LIX.) Vel Hierusalem terrenam significat, quae firmissimis muris fuit munita, in qua passus est Dominus. Hieronymus inquit: Hierusalem interpretatur munita vel firma. Bosra autem civitas nec in terra promissionis, neque in Edon sita est, sed in Moab. Venit Christus de mundo sanguineo, venit de Bosra tinctis vestibus, id est corporeis membris de civitate munita, scilicet Hierusalem, [Col. 0813D] ubi passus est; vel de inferno spoliato victor cum fidelibus suis.

Sequitur: Iste formosus in stola sua, id est in habitu humanitatis, admirative ponitur. Ac si dicatur: Quis est iste formosus in stola sua, in humanitate scilicet ex Virgine suscepta, gradiens vel ambulans super omnes coelos, in multitudine fortitudines suae, id est in plenitudine Divinitatis, nullo egens auxilio? De quo Psalmista: Speciosus forma prae filiis hominum, etc. (Psal. XLIV.) Ac si diceret: Tu Verbum, tu Rex speciosus forma, id est in formosa divinitate; prae filiis hominum, quia non tantum homo ut caeteri homines, sed Deus et homo.

[Col. 0814A] Nota quia posset dicere, prae angelis: sed quia verum hominem vult eum ostendere, inducit formam filiorum hominum. Et hoc contra haereticos, qui dicebant esse phantasticum corpus. Speciosus forma, quia diffusa est, id est diffundetur gratia in labiis tuis, in praeconiis videlicet tuis, vel in praesentia tua. Dicatur ergo ab angelis de Christo interrogantibus: Quis est iste formosus in stola sua, gradiens in multitudine fortitudinis suae?

Tacentibus angelis Christum comitantibus, ipse respondet, dicens: Ego sum qui loquor justitiam, et propugnator sum ad salvandum. Ac si apertius diceret: Ego sum alpha, et omega (Apoc. I); Deus videlicet ante omnia saecula, et homo in fine saeculorum, cui datum est a Deo Patre judicium. Ego [Col. 0814B] qui loquor justitiam, reddens unicuique juxta opera sua (Matth. XVI); et propugnator sum, contra daemones ad salvandum genus humanum. Rursus quaerunt angeli et dicunt: Si ergo talis es, quare rubrum est indumentum tuum, et vestimenta tua sicut calcantium in torculari? Ac si manifestius dicerent: Quare rubrum est sanguine tuo indumentum tuum, id est corpus tuum; et vestimenta tua, membra videlicet tua rubra sicut musto nigro subrubeo, sicut calcantium in torculari? Quasi tibi non conveniunt ista, sed homicidis, adulteris, et hujusmodi. Tanquam dicant angeli: Didicimus quod loqueris justitiam, et salus omnium in tuo est arbitrio; et ideo scire volumus quare vestimenta tua sint musto tincta, vel tunica quae desuper texta est, et scindi non potest, et de utero [Col. 0814C] virginali tantum candorem habuit, quantum fullo non potest facere super terram, quare sanguine cruentetur? Magis tibi clementia convenit, quam crudelitas. Quibus ab ipso Dei et hominis Filio respondetur: Ideo scilicet, quia torcular calcavi solus, et de gentibus non est vir mecum. Omnes etiam discipuli, relicto me, fugerunt (Math. XXVI), et tamen a Judaeis calcatus tertia die resurrexi. Torcular pro suppliciis peccatorum ponitur. Unde Jeremias: Torcular calcavit Dominus virgini filiae Juda (Thren. I). Interdum vero in congregatione novorum fructuum; unde in bonam partem, Pro torcularibus psalmi titulantur. Utique Dei Filius torcular calcavit solus, crucem videlicet, et omnia tormenta [Col. 0814D] passionis, in quibus quasi praelo pressus, ut etiam sanguis effunderetur corporis ejus. Samson praecisis crinibus Philisthaeis exponitur (Judic. XVI), Dei scilicet Filius inimicis visibilibus et invisibilibus: nec angelus, nec archangelus, nec quilibet coelestis spiritus, nec humani generis ullus vel gentilis auxiliatur, vel Judaeus; solus pugnat, solus superat. Torcular, inquit, calcavi solus; et adjicit: Calcavi eos in furore meo et conculcavi eos in ira mea. Furor subitus, ira longa, unde: »Ira brevis, furor est.« Dicatur ergo: Quamvis occisus, calcavi eos, Judaeos videlicet et daemones; in furore meo, id est in vindicta; et conculcavi eos in ira mea, auferens daemonibus mundi principatum, Judaeis locum [Col. 0815A] et gentem, sacerdotium, templum, et omnem dignitatem per Romanos.

Sequitur: Et aspersus est sanguis eorum super vestimenta mea; et omnia indumenta mea inquinavi. Ac si aperte diceret: Aspersus est sanguis eorum, meus scilicet ab eis fusus, super vestimenta mea, id est super membra mea; et omnia indumenta mea eorum opinione inquinavi, id est inquinari permisi. Aspersus est sanguis meus eorum, id est daemonum, suasione, et Judaeorum ac militum operatione effusus. Unde est illud: Diabolus misit in cor, ut traderet eum Judas, etc. (Joan. XIII.) Eorum est sanguis suasione effusus, et ipsi ibidem victi et occisi sunt. Similiter sanguis Christi Judaeorum dicitur, quia eum fuderunt, et inde vindictam sustinuerunt. [Col. 0815B] Et hoc est a simili victoris dictum et victi, cujus sanguis saepe super vestimenta victoris aspergitur.

Iterum subjungit, cum ait: Dies ultionis in corde meo, annus retributionis meae venit. Ac si apertius diceretur: Dies ultionis in daemones, vel Judaeos in corde meo, dum penderem in cruce, quia annus retributionis meae, scilicet tempus acceptabile, vel redemptionis humani generis, venit. Sequitur: Circumspexi, et non erat auxiliator; quaesivi, et non fuit qui adjuvaret. Ac si diceret: Circumspexi, in cruce videlicet positus. Unde est illud: Considerabam ad dexteram et videbam, et non erat qui cognosceret me (Psal. CXLI). Circumspexi et non mihi erat quilibet auxiliator; quaesivi, adjutorem scilicet. Unde: dicitur: Exspectavi qui simul contristaretur, [Col. 0815C] et non fuit; qui consolaretur, et non inveni (Psal. LXVIII). Iterum dicit: Et salvavit mihi brachium meum, et indignatio mea ipsa auxiliata est mihi. Quasi diceret: Salvavit mihi brachium meum; salvationem fecit mihi, scilicet resurgendo; et indignatio mea, vindicta scilicet in daemones, vel Judaeos, ipsa auxiliata est mihi. Aliter: Brachium meum, id est Verbum carni unitum, vel fortitudo mea, salvavit mihi omnes praedestinatos ad vitam.

Sequitur: Et conculcavi populos, Judaeos scilicet, in furore meo, et inebriavi eos, id est replevi afflictione, et miseria per Romanos, indignatione mea, et detraxi in terra, hoc est in nihilum virtutem eorum, daemonum scilicet et Judaeorum. Propheta in [Col. 0815D] persona Judaici populi poenitentis, et misericordiam Domini erga se cognoscentis ait: Miserationum, inquit, Domini recordabor pressus pondere malorum: laudem Domini, signa et miracula praedicando, super omnibus, bonis vel malis, quae reddidit nobis pro peccatis nostris, quia justus Dominus in omnibus viis suis, et sanctus in omnibus operibus suis (Psal. CXLIV).

Jeremias propheta quasi de se loquens, aperte Christi passionem significat, dicens: Ego vir videns paupertatem meam, in virga indignationis ejus (Thren. III). Universas fere rerum lamentationes quinto quaestionis loco insigniri diligenti patet lectori: [Col. 0816A] deplorantur enim singula incommoda ante judicis oculos sic digesta, ut videantur videre, et reipsa ad misericordiam descendere. Ego, inquit, vir videns paupertatem meam, etc. Licet omnibus videatur convenire, excellentius tamen de Christo intelligitur, in quo sicut excellunt omnia, ita et visio ista. Quid enim mirum si paupertatem suam quilibet videat, qua pene omnis oppressus laborat? Sed sicut est gloriosior paupertas Christi, et mirabilior omnibus divitiis saeculi, qui non rapinam arbitratus est esse se aequalem Deo, sed semetipsum exinanivit, formam servi accipiens (Philipp. II). ita haec visio paupertatis profundior, ideo tota mentis et cordis intentione consideranda. Unde Psalmista: Beatus qui intelligit super egenum et pauperem [Col. 0816B] (Psal. XL). Si haec paupertas communis esset, sensu discerni posset nec soli intellectui pateret. Nunc autem beatus praedicatur qui intelligit super egenum et pauperem. Bene autem paupertas Christi admiranda est et inquirenda. Cum sanctorum, secundum Apostolum, altissima sit paupertas (II Cor. VIII), quae a paucis intelligitur, quanto magis ergo illa quam angeli imitantur, et de qua intellecta beatitudo nascitur. Sunt quidem beati pauperes spiritu (Matth. V), sed eo spiritu quo ista paupertas intelligitur quae a sancto Spiritu reseratur. Propterea trium versuum principia ab alphabeto [(98) 1Kb] Hebraeo insigniuntur, quae doctrina interpretatur. Multa enim doctrina eget hic sensus de quo summus auctor gloriatur, et quasi singularis qui videat [Col. 0816C] et intelligat, ait: Ego vir videns paupertatem meam. Quasi Dei Filius diceret: Ego, cui adsunt omnes thesauri sapientiae et scientiae, video paupertatem meam, quam sponte pro aliis suscepi, quam miseri nolunt intelligere, qui nec omnimodam miseriam suam volunt advertere.

Ego vir videns paupertatem meam. Potest omnium sanctorum ista vox esse, in quantum sunt uniti in Christi corpore, in quantum eamdem paupertatem fuerint imitati, in quantum in virum perfectum fide et opere collecti. Unde sequitur: In virga indignationis ejus. Alia est virga directionis, alia regni; est etiam virga ferrea, qua conteruntur vasa testea in ira furoris, alia qua in aequitate reguntur sancti, [Col. 0816D] ut dirigantur ad bravium supernae vocationis. Est virga indignationis, de qua ad Jerusalem dicitur: In indignatione mea percussi te, et in reconciliatione mea misertus sum tui (Isa. X). Hac enim virga percutit, ut misereatur; hac virga Christus percussus est, non quod indignatione dignus esset: sed propter populi scelus percussus est (Isa. LIII). Hoc est quod dicit: In virga indignationis ejus. Ob indignationem scelerum nostrorum Dei et hominis Filius paupertatem passionis sustinuit, ut livore ejus sanaremur (ibid.). Hujus paupertatis mysterium aut nulli sanctorum, aut pauci vident ad plenum. Quanta bonitas Dei, quantaque dilectio super [Col. 0817A] filios irae! quanta misericordia in filios reconciliationis! Ideo quasi solus videat, dicit: Ego vir videns paupertatem meam, etc. Videt suam miram [(99) 1Kb] et ineffabilem, videt membrorum suorum paupertatem, qua ipsi conjunguntur, scientes quia patientia pauperum non peribit in finem (Psal. IX). Recte ergo vox est capitis et corporis, id est Christi et Ecclesiae, quia castigat Deus omnem filium, quem recipit (Prov. III). Prolepsis in hoc loco praesumptio rerum dicendarum notatur. Praeponit ejus, cum nondum dixerit ad quid referatur, quia notum esse non ambigit quod Pater Filium virga passionis percusserit. Non ergo mirum si membra ejus virga indignationis ad correctionem percutiuntur, ut sit una vox, unus gemitus, unus ploratus in valle lacrymarum.

[Col. 0817B] Moraliter etiam, Ego vir videns paupertatem meam, exponatur. Solus spiritus hominis scit quae sunt hominis (I Cor. II), qui quoties divino tangitur spiritu, paupertatem suam intelligens afficitur fletibus, dicens: Ego vir videns paupertatem meam, etc., quia cum Dei indignatione flagellatur, cum fletibus afficitur, se nihil esse cognoscit, cui nulla operatio virtutis est, ne de se praesumere possit. Nemo enim bene gloriatur castum se habere cor (Prov. XX). Ideo humilis lacrymosus confitetur: Ego vir videns paupertatem meam, etc. Non enim de se praesumit virga indignationis percussus, unde addidit: Me minavit, et adduxit in tenebras, etc., quia omnis anima, [Col. 0817C] cum iram Dei recordatur, et terrorem judicii discutit, et facta sua ante oculos suos quasi in mortis articulo ponit, moeroribus se infectam in tenebris versari videt; dum meritorum suorum paupertatem agnoscit in virga indignationis Dei. Unde bene dicit: Me minavit, et adduxit in tenebras, etc. Cum de se nihil nisi infirmum sentit, se adductam quasi in tenebras plangit. Talis anima, dum virga discussionis Dei et minas contemplatur, et mala sua undique perscrutatur, adducta in tenebras, et non in lucem recte credit, ne de se praesumens humilitatem perdat, superbiam incurrat, quia beati pauperes spiritu (Matth. V). Bene spiritus hominis paupertatem suam videns, contremiscit, dum se sub virga indignationis versari non ambigit, et [Col. 0817D] se ad hoc minatam et adductam intelligit. Haec est doctrina quae per aleph significatur, ut anima sese semper inspiciat, et omnia sua retexat, et lugeat, donec illustret eam Oriens ex alto, qui venit illuminare his qui in tenebris et umbra mortis sedent (Luc. I).

Me minavit, inquit, et adduxit in tenebras, et non in lucem, tunc scilicet cum voluit Pater conterere Filium in infirmitate, et reputatus est quasi leprosus, et percussus a Deo, et humiliatus (Isa. LIII); quasi in tenebras, et non in lucem adductus est. Sed tenebrae eum non comprehenderunt (Joan. I). Ecclesiam quoque, quam minis et terroribus subjicit, [Col. 0818A] adducit in tenebras afflictionis, et non in lucem praesentis prosperitatis.

Unde sequitur (Thren. III): Tantum in me vertit, et convertit manum suam. Materno autem Deus animam affectu exponit tentationibus, et abjicit; et aliquando plorantem, et dolentem in sinum recipit, lac doctrinae suggerit, blanditur; et hoc est quod dicit: Tantum in me vertit, et convertit manum suam tota die. Hoc quoque ad membra et caput aeque refertur: Quicunque enim volunt pie vivere in Christo Jesu, persecutiones patiuntur (II Tim. III); quorum vox est: Tantum in me vertit, et convertit manum suam. Alios enim non corrigit, sed libere vagari permittit; Ecclesiam vero tam de Judaeis quam de gentibus multis disciplinarum angoribus affligit. Manum ad [Col. 0818B] castigandum vertit, quia flagellat omnem filium, quem recipit (Prov. III); et clementer convertit, ut misereatur. Manum namque convertimus, cum a feriendo retrahimus. Convertit ergo manum parcendo, auxiliando eis quos emendat puniendo. De aliis autem dicitur: In labore hominum non sunt, et cum hominibus non flagellabuntur (Psal. LXXII). Quod bene significatur, cum in aedificatione Salomonici templi malleus, et sonitus non est auditus (III Reg. VI): quia omnia sic parata sunt, et dolata exterius, ut propriis juncturarum locis aptentur interius. Unde dicitur: Vertit manum suam, moenia [(100) 1Kb] scilicet limando, dolando, planando, ut conveniant in aedificio. Et convertit manum, jam scilicet [Col. 0818C] cessando, cum justificatos propriis deputat mansionibus et ordinibus. Quorum ergo una structura est, et una membrorum compages, eorum una vox est, unus ploratus; et vox Christi, et Ecclesiae sic unitur, ut integer Christus inveniatur.

Iterum subjungit, dicens: Vetustam fecit pellem meam et carnem meam, contrivit ossa mea. Non vetustate peccati Christus afficitur, sed membra ejus vitiis inveterata corrumpuntur, quod communiter deplorat et caput et corpus. Unde David: Inveteravi inter omnes inimicos meos (Psal. VI). Habet vir iste, qui videt paupertatem suam, pellem et carnem vetustam; habet pelles arietum rubricatas ad operiendum tabernaculum, et hyacinthinas ad decorem (Exod. XXXVI). Pauper in his, quae vetustate afficiuntur; [Col. 0818D] dives in illis, quae ad decorem nominis ejus proprio sanguine rubricantur, id est corpora sanctorum martyrio coronantur. Unde dicitur: Afferte Domino filios arietum (Psal. XXVIII). Hyacinthinae vero pelles sunt illae, quos virginitas evehit ad coelum, ubi neque nubent neque nubentur, sed sunt sicut angeli in coelo (Matth. XXII). Inde in tabernaculo proximiores sunt coelo; sicut etiam pelles Salomonis, id est Christi, cujus pelles sunt omnes sancti, qui se cum Christo mortificaverunt, quibus teguntur vitalia corporis membra, ut possint imitari Christi passionem. Cujus quicunque pellis fuerit, in recessibus animae, quasi in Sanctis sanctorum divina [Col. 0819A] mysteria, continebitur. Sed quia varius est pellis effectus, in aliis pulchritudo laudatur, in aliis vero profunditas mysteriorum tegitur, in aliis Ecclesia defenditur; unde est illud: Pellem pro pelle, et cuncta quae habet homo, dabit pro anima sua (Job II). Constat enim sanctos passionibus traditos esse, ut ipsorum et aliorum salvarentur animae doctrina et exemplis informandae. Quasi dicat Satan: Quid istum mihi dare moraris, qui omnes sanctos passionibus tradis pro animabus salvandis? Quia ergo tanta est gloria pellium, gemit Christus, vel Ecclesia, quia quidam afficiuntur peccati macula quasi pellis inveterata. Peccatum pertinet ad vetustatem, virtus ad novitatem. Unde dicitur: Exuentes veterem hominem cum actibus suis, et induentes novum [Col. 0819B] (Coloss. III), qui secundum Deum creatus est in justitia, et sanctitate veritatis (Ephes. IV). Hac vetustate confecta est Ecclesia, quae in praesenti non potest esse sine macula et ruga. Per carnem plebs universa in corpore Christi quasi mollis et tenera significatur. Unde dicitur: Dum appropiant super me nocentes, ut edant carnes meas (Psal. XXVI). Nisi enim vetustates peccati carnes essent, esca inimicorum non essent. Contrivit ossa mea, inquit, id est fortiores, quia in passione Christi etiam apostoli sunt contriti, et timore dispersi. Haec Deum fecisse dicit, quia justo judicio permisit.

Vetustam fecit pellem meam, et carnem meam, contrivit ossa mea. Moraliter. Anima peccati sui vetustatem plangit; et non pelles, sed pellem vetustate [Col. 0819C] infectam gemit, qua primi homines a paradiso expulsi, sunt induti. Haec una multorum est pellis vetustate fuscata, quae per primi hominis praevaricationem mortalitate, et peccati horrore omnes vestivit. Unde est illud: Inveteravi inter omnes inimicos meos (Psal. VI). Inde anima gemit, dum exterius quasi pellis inveteratur conscientia, et interius decor quasi caro corrupta tabe peccati consumitur. Ut edant, inquit, carnes meas (Psal. XXVI), id est affectus carnales, ad quos quasi primos diabolus appropiat, ut eos, in quibus sunt, quasi carnem in corpus suum trajiciat. His finitis carnibus, erimus spiritus, et nil quod laedat reperiet inimicus. Contrivit ossa mea, animae scilicet virtutes. Ossa enim [Col. 0819D] sunt firmamentum corporis, et virtutes mentis, quibus confractis vel oblectamentis, vel tormentis, vel dolis antiqui hostis, recte anima plangit ossa sua contrita.

Sequitur: Aedificavit in gyro meo, et circumdedit me felle, et labore. Vox Ecclesiae gementis, imo Christi in suis membris, qui in passione deprehensus, ait: Traditus sum, et non egrediebar (Psal. XXXVII); quia aedificaverat, Pater scilicet, adversus eum in gyro obsidionem, quando eum armis, et facibus circumdederunt, et vinctum ad praesidem duxerunt (Matth. XXVII). Hoc vallo circumsepta, quasi felle amaritudinis, et labore tribulationis, afflicta est humanitas Christi. Sic etiam vallatus, ad passionem ductus est, et ibi cibatus felle et labore. Unde in [Col. 0820A] ejus persona ait Psalmista: Dederunt in escam meam fel, et in siti mea potaverunt me aceto (Psal. LXVIII). In felle, amaritudo passionis in mente designatur; in labore, tribulatio in carne, ut integra Christi passio intelligatur. Easdem passiones quotidie Ecclesia patitur, quae est de carne ejus, et de ossibus ejus (Ephes. V), ut compleat ea quae desunt Christi passionum (Coloss. I). Inde dicit: Aedificavit in gyro meo, et circumdedit me felle et labore. Ecclesia enim omnibus obsessa malis, inter scorpiones habitat, ubi sedes est Satanae (Apoc. II); haereticorum vallatur exercitu; a falsis fratribus quasi felle, et labore potatur; persecutorum undique opprimitur tormentis; hinc saeculi oblectamenta, et carnis blandiuntur desideria, illinc hostis antiquus undique [Col. 0820B] tendit insidias. Unde recte clamat: Aedificavit in gyro meo, et circumdedit me felle, et labore. Unde alibi: Quis dabit mihi pennas sicut columbae, et volabo et requiescam? (Psal. LIV.) His et hujusmodi in mente quasi felle amaricatur; in carne vero labore fatigatur.

Aedificavit in gyro meo, et circumdedit me felle, et labore. Moraliter autem sic anima quaelibet dolet felle malitiae conclusa, labore fatigata, maxime cum se undique urgeri circumspicit, et propriis iniquitatibus repleri. Hoc enim immundi spiritus tentant, si quando, si quomodo miseram animam pravis oblectamentis involvant, et pessimis repleant desideriis, quorum novissima fiunt omni felle amariora.

[Col. 0820C] Iterum subjungit, dicens: In tenebrosis collocavit me, quasi mortuos sempiternos. Hic prophetis assimilatur Christus. Unde dicitur: In manibus prophetarum assimilatus sum (Ose. XII). Et iterum: Multifariam, multisque modis, etc. (Hebr. I.) Verba ista aperte Christi passionem insinuant. Dicatur ergo: In tenebrosis collocavit me, etc. Hoc maxime ad caput, id est ad Christum, videtur pertinere. Christus enim pro nobis mortuus est, non sicut mortui saeculi, qui mortem recipiunt in mercedem iniquitatis, et ex propagine peccati; unde, quasi mortuos sempiternos: licet enim vere mortuus, tamen non repulit eum Deus in sempiternum. Collocatus est tamen in tenebris, vel inferni, vel sepulcri, [Col. 0820D] vel passionis, sed non mortuus sempiternus, quia inter mortuos liber, quia sine peccato. Unde et cito surrexit.

His tribus versibus BETH littera expletur, quae et confusio interpretatur. Qui enim in vetustate decidit viribus fractis, vallatur obsidione antiqui hostis, repletur felle amaritudinis, et locatur in tenebrosis, id est in confusione. Quia vero confusio plangitur humani generis, jure sub hac littera totius domus ruinam plangit, et maculam vetustatis. BETH quippe domus interpretatur, quae pro confusione sua dicit. Vetustam fecit pellem meam, etc. Potest siquidem ad Christum referri vetustas pellis secundum mortalitatem carnis, quam induit. Reliqua vero sub hac littera ipsi convenientius aptantur.

[Col. 0821A] In tenebrosis collocavit me, sicut mortuos sempiternos Moraliter. Anima in confusione posita gradatim luget: primum, quod vetustate peccati marcida jacet; deinde, quia inimici fraude vallata, exire ad libertatem non valet, circumdata concupiscentiarum felle, et peccatorum labore; tandem amisso lumine in tenebris collocata, nec seipsam, quantum sit misera, quantum infelix, quibusve oppressa malis, aut nudata bonis, videre potest. Hoc enim maxime conatur inimicus, ut anima lumen amittat, nec amissum recipiat. Hinc Philisthaei oculos Samsonis eruunt, deinde ad molam mittunt, ut ambulans in circuitu, nunquam viam vitae inveniat. Hinc Sedeciae Nabuchodonosor oculos effodit, deinde vinctum in cavea Babylonem ducit, ut in confusione conclusus [Col. 0821B] lucem non videat amplius. Dum tamen talis anima adhuc in carne devincta plorat, non est vere mortua; sed dum datur ei locus poenitentiae, per spem vivit, antequam urgeat super eam puteus os suum (Psal. LXVIII). Sed quia, Deo miserante, de profundo iniquitatis ad vitam redit, GIMEL littera sequitur, quae retributio, vel plenitudo interpretatur.

Circumaedificavit adversum me, ut non egrediar; aggravavit compedem meum. Ac si Christus dicat: Excitavit Pater adversum me corda Judaeorum, circumdedit cohortes, ut non egrediar de manibus earum, donec impleantur vaticinia prophetarum. Exclusit orationem hanc, scilicet: Pater, transfer a me calicem hunc, si fieri potest (Matth. XXVI).

[Col. 0821C] Ecclesia quoque concluditur dogmatibus haereticorum, vallatur suppliciis persecutorum, quod deplorans totum Deo tribuit, cujus judicio fit. Aggravavit compedem meum, id est immanitatem tormentorum, vel deceptionum, quod frequenter contigisse nemo dubitat. Suam quoque exclusam orationem gemit, dum ad probationem divinum auxilium differtur, sed non aufertur. Sed habet anchoram, id est spem suam, in coelo fixam, ne hujusmodi fluctibus submergatur. Sequitur: Conclusit vias meas lapidibus quadris, id est itinera sanctarum Scripturarum quadratis philosophorum eloquiis, ne recto tramite fidei cives ad optatam veniant patriam. Semitas meas subvertit, subtilissimas scilicet divinarum rerum intelligentias [Col. 0821D] saeculari dogmate subverti permisit.

Circumaedificavit adversum me, ut non egrediar; aggravavit compedem meum. Moraliter. Anima, cui jam retributio, quam significat GIMEL, pro sceleribus suis imminet, exclamat: Circumaedificavit adversum me, etc Quasi diceret: Circumdederunt me dolores mortis, et pericula inferni invenerunt me (Psal. CXIV). His compedibus anima praegravata, ne evadere possit, formidat, cujus fuit corruere, sed miserantis Dei est eruere. Cui hoc miserabile est quod conclusa carcere captivitatis pessimae, non potest egredi ad libertatem actionis bonae. Aggravatur compedibus delictorum, et carnalium voluptatum; aggravatur [Col. 0822A] dolis inimici, ut nequeat libere his constricta laqueis ad ea quae non videntur properare. Aggravantur compedes, quoties iniquitati iniquitatem apponimus, quae super plumbum recte sedere describitur.

Iterum subjungit, dicens: Exclusit orationem meam. Lacrymae et preces misericordiam merentur judicis. Unde valde potest contristari, cum sic sibi judicem offensum sentit, ut oratio ad fontem pietatis transire non possit: quod fit quoties Deus sic nos peccare permittit, ut flagitia nostra obturent aures pii judicis. Unde dicitur: Qui claudit aures suas, ne audiat legem, oratio ejus erit exsecrabilis (Prov. XXVIII). Iterum dicit: Conclusit vias meas lapidibus quadris, etc. Habent peccata quadraturam [Col. 0822B] suam. Unde dicit Boetius [(1) 1Kb] :

Hinc metuunt, cupiunt, gaudentque, dolentque.
His conquadrantur itinera peccatorum nostrorum, ut tandem ad se redeat infelix anima vetustate infecta ab inimicis circumsessa, felle iniquitatis et miseriae vallata, vanis fatigata laboribus; contra quam hostes interius exteriusque desaeviunt. His aggravata compedibus pium judicem roget, indesinenter clamet, ut saltem propter improbitatem accipiat, quod petit: quia prope est Dominus omnibus invocantibus eum; omnibus, qui invocant eum in veritate (Psal. CXLIV). Alioquin ad patriam transire non potest, si obstruunt ei viam concupiscentia oculorum et voluptas carnis, et superbia vitae (I Joan. II). Quod si ad Scripturas sanctas, quasi ad pascua vitae se [Col. 0822C] convertit, in quibus rectam viam invenit; continuo occurrunt quadrati lapides haereticorum, quibus via fidei obstruitur, et semitae subvertuntur. Unde dicat anima cum Propheta: Quis dabit mihi pennas sicut columbae, et volabo, et requiescam? (Psal. LIV.) Et cum Apostolo: Infelix ego homo, quis me liberabit de corpore mortis hujus? (Rom. VII.) Ab his enim omnibus sola divina gratia liberat.

Sequitur: Ursus insidians factus est mihi; leo in abscondito. Historice: Quid terribilius quam auctorem nostrae salutis ursum et leonem fieri nobis? Ursus fera fraudulenta in brachiis et lumbis fortissima. In Nabuchodonosor, et in Vespasiano, et Tito, qui alibi aper et singularis [(2) 1Kb] (Psal. LXXIX) dicitur, Dominus ursus et leo vocatur, in quibus Dei potestas [Col. 0822D] inimicos ulciscitur. Plangitur ergo juste, quod Deus pius et clemens Dominus, peccatis exigentibus, leo fit vel ursus, ut ejus potentia hostes obsideat, et affligat. Quasi signum ad sagittam Hierusalem ponitur, quia circumfusis hostibus undique obsidetur, ut frequenter quasi sagittis vulnerata ad medicum redeat vel coacta. Has sagittas, id est has gentes quasi arcu tenso moderato judicio contra Hierusalem misit, ut vel sic Deum timere disceret, ne hostium suorum sagittas vulnerata deficeret. Hujus semitae subvertuntur ab hostibus, et ipsa confringitur. Ursus insidians factus est mihi; leo in abscondito. Moraliter. [Col. 0823A] Sub DALETH littera quae timorem sonat, plangit Ecclesia timore percussa. Ursus insidians factus est mihi; leo, etc. Quia et vim sagittarum in aperto, et insidiarum in occulto experta plangit quasi desolata. Tetendit arcum suum, id est judicium, quod tamen differt, quia mavult invenire quos remuneret, quam quos damnet. Unde dicitur: Dedisti metuentibus te significationem, ut fugiant a facie arcus (Psal. LIX). Potest etiam per arcum Scriptura intelligi, in qua chorda novi Testamenti flectitur duritia veteris. Inde sagittae emittuntur, quibus cordis duritia penetratur. Ex arcu judicii sagittae emittuntur ad perimenda vitia, et alia quae vulnerant charitatem. Anima autem est quasi signum, ut hinc suscipiat charitatis vulnera, inde repellat inimici jacula.

[Col. 0823B] Ursus insidians factus est mihi; leo in abscondito. Allegorice. Communis vox est capitis et corporis, quod ursus insidians factus sit is, qui et aeternus est et incommutabilis: non quod a natura pietatis et bonitatis mutetur, sed propter effectus. Illum enim contra filium suum erigi permisit, qui velut ursus insidians fraude et fortitudine perimere, et decipere tentavit, sicut et corpus ejus a principio usque in finem. Leo in absconditis. His duabus bestiis omnis saevitia diaboli demonstratur; et per leonem ipse diabolus, per ursum vero membra ejus, haeretici videlicet et falsi fratres. Ursus enim licet brachiis et lumbis sit fortissimus, tamen capite ejus infirmus, sicut omnes mali caput habent infirmum, id est diabolum, [Col. 0823C] qui vel in manifesto ut leo, vel ut ursus in abscondito circuit, quaerens quem devoret (I Petr. V). Patet, quia confidit de sua fortitudine, qui rugiens et frendens circuit, de cujus insidiis Psalmista dicit: Insidiatur in abscondito, tanquam leo in spelunca sua (Psal. IX). His armis contra caput pugnat, et membra. Unde gemit Propheta, imo Christus et Ecclesia: Ursus insidians factus est mihi; leo, etc. (I Reg. XVII.) Hae sunt bestiae, quae contra David pastorem ovium veniunt, quia gregem devorare cupiunt, sed David eruit oves de ore leonis, et faucibus ursi, et brachia decerpit. Hic est Christus, qui oves suas ducit ad pascua vitae, et eruit de ore leonis, et ursorum brachia confregit. Nos autem populus ejus, et oves pascuae ejus (Psal. XCIX). Tollunt etiam arietem [Col. 0823D] de medio gregis, sicut ipsum David novimus dixisse, quem si Dominus non eruisset, de manu eorum non evasisset. Hae bestiae adversus David consurgunt, id est contra ipsum Christum; David ursum et leonem interfecit, quod factum est in morte Christi, quando oves liberavit.

Semitas meas, inquit, subvertit, et confregit me; posuit me desolatam. Hoc lugendo repetit, posuit me desolatam. Hierusalem scilicet, quam supra propheta plangebat, jam fortassis in se reversa, imo Christi sponsa sanguine ejus dotata gemit se desolatam, et quasi adulteram a sponso derelictam. Quasi signum, inquit, ad sagittam. Christus enim et Ecclesia in signum contra omnes aerias potestates, et fallacias, atque in titulum erigitur. Unde est [Col. 0824A] illud: Spectaculum facti sumus mundo, et angelis et hominibus (I Cor. IV). Christus enim in se, et in membris omnibus inimici opponitur jaculis.

Sequitur: Misit in renibus meis filias pharetrae suae. Historice. Dominus justo judicio, quasi arcu diu extenso, mittit tandem in renes sagittas filias pharetrae, ut eorum libidinem puniat, de quibus dicitur: Unusquisque ad uxorem proximi sui inhiabat (Jer. V). Per pharetram occultum Dei judicium signatur, quo Nabuchodonosor et alii vastatores contra Jerusalem quasi sagittae diriguntur, ut exposita sicut signum vulneretur; quam cum propheta jam obsessam increparet, quasi nugacem irrisit. Unde dicitur: Factus sum in derisum omni populo meo, canticum eorum tota die. Replevit me amaritudinibus, [Col. 0824B] inebriavit me absinthio. In se completum dolet, et in populo suo, quod Domini praedixerat comminatio. Cibabo, inquit, populum istum absinthio, et dabo potum eis aquam fellis (Jer. IX). Unde nunc dicitur: Inebriavit me absinthio. Repleta enim fuit Jerusalem et in prima captivitate et in secunda, et potata absinthio, angustiis scilicet et necessitatibus. Per aquam fellis significatur magnitudo malorum, et sempiternum captivitatis jugum, aut ignorantia legis, quia repleti amaritudine fellis, pro Christo Antichristum sunt recepturi. Misit in renibus meis filias pharetrae suae. Moraliter quoque anima his et hujusmodi amaritudinibus quotidie inebriatur, ut nihil ei dulce in praesenti videatur, dum tantis malis incessanter [Col. 0824C] affligitur. Misit, inquit, in renibus meis filias pharetrae suae. Iterum allegorice dicatur, ut veritas passionis Christi subtilius intelligatur. HE littera, vivo vel est interpretatur; a principio enim hujus alphabeti exinanitio Christi ostenditur, secundum illud: Exinanivit semetipsum, formam servi accipiens, etc., (Philipp. II), propter quod opprobria, et passiones mortemque sustinuit. Ac si diceret: Quamvis multa passus sim, tamen vere sum, et vere vivo, et vitam peccatoris volo, quia vita non vult mortem. Haec namque vox sponsi et sponsae communis est, ut illa confiteatur quod est et vivit, et ille respondeat, Sum et vivo, secundum illud: Resurrexi, et adhuc tecum sum (Psal. CXXXVIII). Hic ergo qui est, et vivit, et pro nobis plangit et pro illis, misit in [Col. 0824D] renibus meis filias pharetrae suae, etc. Pharetra Patris Scriptura est, ex qua judicio Dei quasi ex arcu sagittas corpus Christi accepit, quas et ipse prior pertulit. Has sagittas aliquando ardentes facit, ut corda frigida a charitatis calore vulnerent. Haeretici quoque sagittas infidelitatis toxicatas ex hac pharetra producunt, et corda innocentium feriunt. Ex hac pharetra veniunt sagittae, quibus exterior homo timore configitur, et interior amore afficitur. Unde dicitur: Confige timore tuo carnes meas, etc. (Psal. CXVIII.) Quod enim ait: Misit in renibus meis filias pharetrae suae, id est affectiones divini amoris vel timoris, in renibus propagatio carnalis, et in fide virtutum generatio spiritualis designatur. De his renibus gignit Christus in utero castae Matris, [Col. 0825A] scilicet Ecclesiae, spirituales filios. Mittit in renibus filias pharetrae, id est sagittas, quibus ad amorem vulnerentur vel ad timorem, ut vitia perimantur, virtutes propagentur. Unde David: Ure renes meos et cor meum (Psal. XXV); et alibi: Sagittae tuae infixae sunt mihi, etc. (Psal. XXXVII.) Sancti quoque praedicatores de hac pharetra quasi sagittae diriguntur; unde dicitur: In pharetra sua abscondit me (Isa. XLIX). Ac si dicat Christus: Deus Pater quasi sagittam electam abscondit me in pharetra sua, ut occultus latebris Scripturarum, tandem ex arcu missus, probem renes et corda omnium.

Sequitur: Factus sum in derisum omni populo meo, canticum eorum tota die. Cui simile est illud: Ego sum vermis et non homo: opprobrium hominum, [Col. 0825B] et abjectio plebis (Psal. XXI), quod in passione declaratum est. Replevit me amaritudinibus passionis, inebriavit me absinthio myrrhati vini. Unde dicitur: Dederunt in escam meam fel, et in siti mea potaverunt me aceto (Psal. LVIII). Cum dicit se inebriatum absinthio, ostendit tam interius quam exterius se affectum amaritudine passionis. His et hujusmodi doloribus totum Christi corpus usque ad consummationem cruciabitur. Totum Christi corpus, universam dico Ecclesiam ejus pretioso sanguine redemptam, quae magistri sui et Domini informata exemplo, devote bona operatur, et patienter adversa patitur.

Nos ergo, fratres charissimi, tam magna erga [Col. 0825C] nos Dei beneficia cognoscentes, ejusque Filii passionem spirituali amore et cordis contritione venerantes, dignum est ut ei cum lacrymis gratiarum actiones indesinenter persolvamus. Ideo pro nobis ille passus est, ut nos Deo Patri acquireret, et cor nostrum ab omni impietate mundaret, et linguam nostram, quae prius idola laudabat, ad unum et verum Deum in Trinitate laudandum doceret, et animas nostras a sordibus vitiorum quotidianis lacrymis mundandas esse monstraret.

Haec quippe Elias typice designavit (III Reg. XVIII), ubi contra pseudoprophetas et sacerdotes, utrum Baal an Deus Israel esset colendus? sacrificium bovis sine igne proposuit; quod mox oratione completa coelestis ignis consumpsit, sicque eos praesente Achab rege [Col. 0825D] et populo Israel vicit, et in torrentem Cison interfecit. Ait Elias ad omnem populum: Venite ad me, et accedente ad se populo curavit altare Domini, quod destructum fuerat, et tulit duodecim lapides juxta numerum duodecim tribuum filiorum Israel, et aedificavit ex lapidibus altare in nomine Domini. Sic et Redemptor noster contra mundi principem et satellites ejus dimicans et superans per passionem suam, et crucem, altare Domini, quod destructum fuerat, [Col. 0826A] id est fidelium corda a labe iniquitatis purgans, aram Deo dedicat, quae ex duodecim lapidibus constructa dicitur, quia ex his qui propheticam et apostolicam fidem vel doctrinam sequuntur, gratissima Deo ara construitur, in qua sacrificium laudis in odorem suavitatis offertur.

Sequitur: Fecitque aquaeductum quasi per duas aratiunculas in circuitu altaris, ex contrito videlicet corde, et humiliato spiritu, flumina producendo lacrymarum pro beneficiis passionum, et resurrectionis Christi a Deo sibi collatis pro timore gehennae, et desiderio aeternae vitae. Ibi Elias ligna composuit, quia Dei Filius sanctorum Patrum dicta et facta ad exemplum credentibus constituit: Divisitque per membra bovem, et posuit super ligna, cum [Col. 0826B] omnes actus suos ad exemplum sanctorum Patrum fideles formare docuit. Jussitque super holocaustum, et super ligna semel iterum, et tertio aquam infundere; quia omni tempore est necesse verba, cogitatus et omnia opera nostra in pura oratione, et cordis compunctione lacrymarum mundare, et non prius cessare quam fossae aquaeductus repleantur, id est donec futurum gaudium succedens moerori perfecte compleatur. Sicque erit juxta id quod sequitur: Cecidit ignis Domini et voravit holocaustum, et ligna et lapides. Quando discrimen superni judicis dicta ac facta, et totam vitam nostram perfecte examinans, probando nos, sicut in igne probatur argentum et aurum (Zach. XIII), immortales et beatos factos in sede collocabit perpetua, ut ad instar Israelitarum [Col. 0826C] in aeternum gratulando canamus: Dominus ipse est Deus (Psal. XCIV). Sine dubio Dominus ipse est Deus, in Deitate unus, et in personis trinus, praeter quem nunquam fuit, nec est nec erit alius, qui nos pretiosissimo Filii sui sanguine misericorditer liberare est dignatus ab aeternis gehennae ignibus.

Itaque, dilectissimi, sicut jam superius diximus, conflemus in lacrymis duritiam cordis nostri, gratias agentes Deo et Patri, qui unico Filio suo non pepercit, sed pro nobis omnibus tradidit illum passioni et morti (Rom. VIII). Dignum est ergo, charissimi, ut sicut ille pro nobis est passus, et nos pro ipsius amore carnem nostram cum vitiis et concupiscentiis crucifigamus, ejusque vestigia, in quantum [Col. 0826D] possibile est sequamur, et cum eo, despectis hujus mundi blandimentis, moriamur; quo ipse ascendit, ad dexteram videlicet Patris, nos quoque pro modulo nostro ipsius gratia adjuti de virtute in virtutem proficiendo ascendamus, ipsumque cum eodem Patre et Spiritu sancto unum et verum Deum cum omnibus sanctis sine intermissione laudemus, ipso praestante, qui in Trinitate perfecta vivit et regnat Deus per infinita saeculorum saecula. Amen.



SERMO DECIMUS NONUS IN RAMIS
[Col. 0827]

[Col. 0827A] Dicite filiae Sion: Ecce rex tuus venit tui mansuetus, sedens super asinam, et pullum filium subjugalis (Zach. IX). Mandat vobis et denuntiat Rex coeli, fratres charissimi, per prophetam Zachariam gaudium sui adventus, venit ad reconciliationem Dominus, qui pro peccato primi parentis ab hominibus fuerat quasi extraneus atque alienus. Igitur antequam veniret praemisit legatos, patriarchas scilicet et prophetas, praecipiens eis, dicens: Dicite filiae Sion, id est annuntiate Ecclesiae meae, quae ideo filia Sion vocatur, quia Sion speculatio interpretatur. Sancta quippe Ecclesia speculationis et discretionis debet esse filia, eligendo bona ac Deo placita, reprobando mala, et quae Deo sunt contraria; et in Scripturis sanctis speculando ab hostibus circumspecta. [Col. 0827B] Unde Dominus ad prophetam loquitur, dicens: Si pretiosum a vili separaveris, quasi os meum eris (Jer. XV). Sancta igitur Ecclesia, vel quaelibet sancta anima, quasi os Domini efficitur, quia per eam Domini voluntas a bonis mala discernendo perficitur.

Et quid nuntii hujus omnipotentissimi Regis dicant, subjungit: Ecce rex tuus venit tibi mansuetus. Dominus propter peccatum primi hominis ab humano genere recesserat, qui ei prius rationabiliter viventi proximus fuerat. Apparet enim Dominum contra Adam iratum fuisse, dum legitur, post ejusdem Adae peccatum in paradiso ad auram post meridiem deambulasse. Deus in hoc facto se velle [Col. 0827C] miserrimo homini succurrere demonstrabat; quia, qui primum ei per creationem propinquus fuerat, jam ab eo remotus per culpae praevaricationem deambulabat, dum tamen quasi condolens dicebat: Adam, ubi es? (Gen. III.) Ac si diceret: In quanta miseria positus es? Deambulabat Dominus in illis, et non stabat, quia illi in ejus praeceptis stabiles non fuerant. Et bene ad auram post meridiem deambulabat Dominus, quia jam auferebatur ab eis lux illa ferventior charitatis, appropinquantibus eis vitiorum tenebris. In medio namque ligni se absconderunt, quia obliti praecepta sui Creatoris in errorem atque arbitrium suae voluntatis se converterunt; aura vero ad quam Dominus deambulabat, refrigerationem charitatis in mente hominis significabat. [Col. 0827D] Sed Dominus qui ab homine recesserat per justitiam, ad hominem venit per misericordiam. Per viscera enim misericordiae visitavit nos Oriens ex alto (Luc. I). Unde Propheta ait in Psalmo: Inclinavit coelos, et descendit; et caligo sub pedibus ejus (Psal. XVII); inclinavit coelos, id est humiliavit coelestia, scilicet divinitatem humanitati conjunxit, [Col. 0828A] coelestia terrenis sociavit, summa imis univit; ipsos etiam angelos ad pacem hominis revocavit. Et descendit, id est hoc modo formam servi accipiens, seipsum minoravit per commiserationem quam de humani generis reparatione habuit. Inclinati sunt angeli, quando accedentes ad Dominum ministrabant ei (Matth. IV).

Sed quamvis Dominus noster Jesus Christus pro nobis factus est humilis, quamvis particeps nostrae fragilitatis, tamen caligo sub pedibus ejus, id est diabolus, qui caligo et obcaecatio est mundanorum, fuit sub pedibus ejus, scilicet plenarie fuit ei subjectus, atque ab eo victus. Cum fortis miles in praelio, scilicet Christus, ad pugnam venit, in sole tabernaculum suum posuit (Psal. XVIII). Tabernaculum [Col. 0828B] Christi corpus illius exstitit, in quo Deo Patri militavit. Illud posuit, id est constituit in sole, hoc est in Virgine, quae ut luna fuit pulchra, et ut sol electa (Cant. VI). Pulchra ut luna exstitit, quia tenebras noctis, scilicet hujus saeculi, illuminavit. Electa ut sol refulsit, quia sola prae caeteris feminis calore sancti Spiritus inarsit, atque concepit. Revera in sole posuit tabernaculum suum, id est in manifestatione bonorum operum, quia infirmos curavit, mortuos suscitavit, peccatores justificavit. Per carnis itaque conjunctionem factus Ecclesiae sponsus processit de thalamo suo, id est de Virginis utero. Exsultavit ut gigas, scilicet ut fortis, ad currendam suae militiae viam (Psal. XVIII), et venit [Col. 0828C] contra principem hujus mundi ad pugnam dicens: Nunc princeps hujus mundi ejicietur foras (Joan. XII), scilicet ab humanis mentibus, in quibus regnaverat prius. Deinde paucos et pauperes discipulos elegit, sicut Apostolus dicit: Quae stulta sunt hujus mundi elegit Deus et contemptibilia, ut confundat sapientes; et quae sunt infirma, ut confundat fortia (I Cor. I). Sic enim ipse cum Jerosolymam properaret, non requisivit vehiculum potentis equi, sed humilis ac despicabilis aselli.

Necesse est igitur, dilectissimi, ut ad quae praemisimus redeamus. Ecce, inquit, rex tuus venit tibi mansuetus, sedens super asinam et pullum filium subjugalis. Hic adventus Christi redemptio est, et salus utriusque populi. Ac si diceret: Rex coeli non [Col. 0828D] alienus, sed tuus, venit per assumptam humanitatem, et tibi, id est ad tuam salvationem venit certe, non sibi, qui non indiget servo, sed tibi, qui egenus et exsul eras et indigens Domino. Venit suscitans a terra inopes, et de stercore erigens pauperes (Psal. CXII). Suscitans sordidos in peccatis a terra, id est a terrenis delectationibus inopes coelestium [Col. 0829A] divitiarum, et erigens de stercore vitiorum pauperes virtutum. Unde scriptum est: Computruerunt jumenta in stercore suo (Joel. I), id est stulti in stercore vitiorum. Venit hic Rex coelorum ac terrae non iratus, nec terribilis, sed mansuetus et humilis; humiliavit enim se usque ad mortem, mortem autem crucis (Philipp. II). Adeo enim pro nostra salute fuit humiliatus, ut in ipsa passione positus a Deo Patre videretur esse derelictus. Unde etiam Deo Patri dicebat jam in cruce positus: Deus Deus meus, quare me dereliquisti? (Matth. XXVII.) Et iterum per Psalmistam praedixerat: Ego sum vermis et non homo, opprobrium hominum et abjectio plebis (Psal. XXI); et rursus: Deus meus, clamabo per diem, et non exaudies; et nocte, et non ad insipientiam mihi [Col. 0829B] (ibid.).

Sed videndum est quomodo in ipso articulo passionis a Deo Patre se dicat derelictum Dei Filius, qui est ei consubstantialis et coaeternus. Deus antiquis Patribus temporalia tantum bona conferebat, id est copiam frumenti, vini et olei, et victoriam eis de inimicis concedebat. Deus autem ac Dei Filius in mundum veniens, alia bona praedicavit et promisit, quae genus humanum pro culpa sua ab initio perdidit. Ideo igitur in hoc mundo pauper esse voluit, ut verbo et exemplo ostenderet temporalia bona a fidelibus non esse requirenda, sed potius contemnenda. Ut ergo nobis divitias bonitatis suae conferret, adeo paupertatem sustinuit, ut in nativitate eum mater in praesepio reclinaret [Col. 0829C] (Luc. II); et ut fatigatus ex itinere juxta fontem sederet, a muliere aquam peteret (Joan. IV); et ubi reclinaret caput suum non haberet (Luc. IX). Ecce iste Dei et hominis Filius secundum humanitatem sibi a Deo derelictus videbatur, quem egere et tribulari patiebatur; et ideo ait: Deus Deus meus, respice me (Psal. XXI), id est corrobora me, et ne in hac passione permittas me deficere in qua videor derelictus a te: ideo respice me, quia me dereliquisti, id est visus es dereliquisse me. Et quare me dereliquisti? (Ibid.) Ac si diceret: Alii nesciunt, sed ego cognovi; alii ignorant, quare me permittis sustinere hanc passionis sententiam, sed ego exponam. Ideo videlicet me dereliquisti in temporalibus [Col. 0829D] adversis, ut me glorifices in spiritalibus aeternis. Hac de causa me permittis pati adversa in hac praesenti vita, ut me exaltes post mortem in gloria tua. Certissime scio, quia ideo me voluisti in hoc tempore passioni esse subditum, ut post resurrectionem in tua aeternitate me constituas super opera manuum tuarum (Psal. VIII); ut humanitas, quam, te jubente, ex Virginis matris substantia accepi, illa in dextera tua gloriam habeat per gratiam, quam habui apud te, priusquam mundus fieret, per naturam. Ideo igitur me, dulcissime Pater, dereliquisti, quia hoc exigebant peccata populi mei, quem redimere veni. Hoc est etiam, quia verba delictorum meorum, scilicet meorum hominum, longe sunt a salute mea [Col. 0830A] (Psal. XXI); quia peccata eorum exigunt ut ego pro eis interficiar, et sic impleatur voluntas tua. Ego, inquit, sum vermis, et non homo. Idcirco Dominus noster Jesus Christus vermi assimilatur, quia sine coitu, ut vermis, generatur. Sicut terra humida radiis solis calefacta, vermem gignit; ita Dei genitrix Virgo semper Maria sola Dei virtute obumbrata, et ardore sancti Spiritus inflammata Christum genuit.

Dicatur ergo: Ego sum vermis, id est conculcatus, et vilis sicut vermis; non sum reputatus ut homo, sed ut vermis, quia sum opprobrium hominum, et abjectio plebis: Deus meus, clamabo tibi per diem, et non exaudies, etc. Verba ista hoc modo sunt intelligenda: Persona Christi, sicuti ex duabus [Col. 0830B] constat substantiis, videlicet divinitatis et humanitatis, ita erat in eo duplex voluntas, una scilicet naturalis, et alia spiritalis. Naturalis voluntatis est vitam praesentem diligere, mortem pro viribus abhorrere atque vitare, prospera amare: quae tamen voluntas peccatum non est, si secundum rationem spiritali velit voluntati consentire. Spiritalis voluntatis est, coelestia amare, mortem non timere, imo eam velut ingressum regni diligere, adversitates pro amore Dei libenter ac patienter sustinere. Utramque ergo voluntatem Christus se habuisse insinuat, ut doceret quomodo utraque a fidelibus habenda erat. Ex natura etenim carnis indicat se timere, cum dicit: Tristis est anima mea usque ad mortem (Matth. XXVI). Sed per spiritualem voluntatem [Col. 0830C] semper vicit naturalem. Cum enim oraret prosperitatem carnis, exaudita non est; cum autem oraret adversitatem, scilicet redemptionem mundi, exaudita est.

Hoc est ergo: Deus meus, clamabo per diem, id est in prosperitate, et non exaudies. In die, hoc est in prosperitate clamavit, quando quinque millia hominum de quinque panibus, et duobus piscibus satiavit, et eum propterea populus in regem constituere voluit (Joan. VI). Vellet haec voluntas carnis, sed omnia superavit voluntas spiritalis; quia, cum cognovisset voluntatem populi, fugit in montem solus, divertens ab eis (ibid.). Voluit itaque haec voluntas humana, sed non est exaudita. Iterum: Clamabo [Col. 0830D] in nocte, et non exaudies. In nocte clamavit, hoc est in adversitate passionis, cum ait: Pater, si possibile est, transeat a me calix iste (Matth. XXVI), id est passio ista. Haec oravit caro, sed non est exaudita, quia talis oratio humanae saluti erat contraria. Sed spiritalis voluntas quid oravit? Verumtamen non sicut ego volo, sed sicut tu. Ecce qualiter pugnabat caro cum spiritu, sed tamen voluntati carnali voluntas Dei est praelata, et est exaudita, quia humanae redemptioni erat necessaria. Ideo autem timuit caput, id est Christus, ne membra, scilicet martyres, desperarent, cum ex carnis fragilitate passiones timerent: nisi enim caput timeret, forsitan dicerent membra: Non sum de capite, [Col. 0831A] quia caput meum non timuit passionis adversa.

Sed jam videamus quod sequitur: Dominus passioni suae accedens, et ad Hierusalem veniens, duos misit discipulos in castellum, ubi erat asina alligata cum pullo suo ante januam in bivio foris, et dixit eis: Solvite, et adducite mihi (Matth. XXI). Asina subjugalis significat Judaeos, qui erant sub jugo legis multis praevaricationibus ligati, et multis peccatis. Pullus asinae est gentilis populus novellus, quia noviter est ad fidem conversus. Recte per pullum asinae significatur populus gentium, quia per primitivam Ecclesiam, quae ex Judaea cepit originem, conversi sunt ad Dominum. Duo ante januam erant, Judaei scilicet et gentiles in bivio, [Col. 0831B] quia Christus est janua, sicut ipse ait in Evangelio: Ego sum ostium (Joan. X). Extra hanc januam uterque erat, dum uterque ligatus peccatis manebat. In bivio quippe ligati detinebantur, quia multas errorum vias sectabantur. Duo discipuli missi sunt, quia duo fuerunt genera praedicatorum qui ad duas gentes directi sunt. Unde Paulus ait: Qui operatus est Petro in apostolatum circumcisionis, operatus est et mihi inter gentes (Galat. II). Super illos solutos Dominus sedit; quia in cordibus illorum requiem habuit.

Similiter, fratres charissimi, Dominus sedens super asinam Hierosolymam venit, quando uniuscujusque fidelis animam regens, videlicet ut jumentum suum, ad pacis intimae visionem perducit. [Col. 0831C] Etiam Dominus jumentum sedet, cum universaliter sanctae Ecclesiae praesidet, eamque in desiderium supernae pacis transfert.

Exeamus ergo ei obviam, dilectissimi, cum palmis, id est cum victoriis super diabolo et super tentationibus ejus habitis, et cum virtutum ac bonorum operum floribus. Charitas est radix omnium virtutum, quia sicut multi rami arboris prodeunt ex una radice, sic multae virtutes generantur ex una charitate. Dignum est ergo, fratres dilectissimi, ut de arbore charitatis ramos accipiamus, et cum eis venienti Christo ad corda nostra obviam procedamus, eosque in conspectu ejus cum summa devotione offeramus. Primo loco alius offerat [Col. 0831D] florem virginitatis, quae Deo est acceptabilis, et angelis multum amabilis, atque omnibus sanctis nimis laudabilis. Haec virtus tanto apud Deum acceptabilior habetur, quanto apud homines rarior [Col. 0832A] invenitur. Alius offerat lilium castitatis, quae est munditia mentis et corporis: profecto sine castitate nemo sanctus, nemo dignus, nemo perfectus poterit esse in bono opere, praesertim cum cordis et corporis munditiam conservantibus promissum sit faciem Dei videre (Matth. V). Alius de radice charitatis humilitatis ramum accipiat, et cum eo obviam Jesu Christo procedat, qui dicebat: Discite a me, quia mitis sum et humilis corde (Matth. XI). Alius flores misericordiae prosternat in via Christo, ut inter beatos possit computari, et ab eo misericordiam consequi: Beati enim misericordes, quoniam ipsi misericordiam consequentur (Matth. V). Alius ramum tenens patientiae, imitetur Christum, qui persecutionem patientibus propter [Col. 0832B] justitiam promisit regnum coelorum (ibid.). Alius in paupere reficiat Christum suis eleemosynis, reminiscens illud evangelicum: Quod uni ex minimis meis fecistis, mihi fecistis (Matth. XXV). Alius in corde concremet thura orationum dicendo: Dirigatur, Domine, oratio mea sicut incensum in conspectu tuo (Psal. CXL).

Sed inter haec, dilectissimi, oportet interius ad vosmetipsos redire, et si, in hujus sanctae Quadragesimae diebus, vos in Dei servitio studiosos inveneritis fuisse, Deo omnium bonorum largitori gratias agite. Si autem quicunque vestrum viderit sibi aliquid deesse; videlicet si castitatem non custodivit, si ad audiendum verbum Dei ad ecclesiam opportuno tempore non cucurrit, si pauperes [Col. 0832C] suis eleemosynis non refecit, si inter discordantes pacem non reformavit, et caetera digna ac Deo placita opera non egit, per lacrymas et puras orationes, atque largiores eleemosynas secundum magistri sui consilium studeat vitam suam in melius emendare, ut in die sancto Paschae cum pura conscientia et Dei ac proximi dilectione sacrosanctum corpus Christi digne possit accipere. Hoc operetur in nobis gratia Spiritus sancti, ut nullus e nobis appareat vacuus in conspectu Domini (Exod XXXIV); sed omnes mente devota et fide non ficta clamemus, dicentes: Hosanna filio David: Benedictus qui venit in nomine Domini (Matth. XXI). Ipsum ergo Dei Filium exoremus cum omni devotione, ut [Col. 0832D] post hanc vitam dignetur nos secum in supernam Jerusalem perducere, qui cum eodem Patre et Spiritu sancto et Trinitate perfecta vivit, et regnat Deus per omnia saecula saeculorum. Amen.



SERMO VICESIMUS. IN RAMIS.
[Col. 0831]

[Col. 0831D] Cum appropinquasset Jesus Jerosolymam, et venisset Bethphage ad montem oliveti, etc. (Matth. XXI). Non solum opera et virtutes, quas Dominus fecit, [Col. 0832D] mysteriis sunt plena; sed etiam ipsa loca, in quibus docuit, vel ambulavit, aliquoties a mysteriis vacua non sunt credenda. Quod in exordio hujus [Col. 0833A] lectionis comprobatur, cum appropinquans Dominus Jerosolymis, primum venisse in montem Oliveti dicitur. Mons enim Oliveti non longe ab Jerusalem distat: mons uberrimus et decorus, arboribus consitus, et maxime olivarum, a quibus Oliveti est vocatus, in cujus latere est Bethphage, quondam viculus sacerdotum, ubi hostias praeparabant, quas in templo Domini oblaturi erant. Spiritualiter autem mons Oliveti Dominum Jesum Christum significat, qui est mons pinguedinis et misericordiae, quoniam misericorditer genus humanum venit redimere, quia oleos Graece misericordia interpretatur Latine. Hic est enim mons ille de quo per Isaiam dicitur: Erit in novissimis diebus praeparatus mons domus Domini in vertice montium, et elevabitur super [Col. 0833B] colles [(3) 1Kb] , et sublimis erit valde (Isai. II). Et Daniel: Vidi, inquit, lapidem praecisum de monte sine manibus, qui crevit in montem magnum et implevit totam terram (Dan. II). Bethphage autem, quae domus buccae vel maxillarum interpretatur, significat Ecclesiam, quae sine intermissione os, quod vulgo dicitur bucca, in confessione Domini apertum habet, dicens cum Psalmista: Praeoccupemus faciem ejus in confessione et in psalmis jubilemus ei (Psal. XCIV). Bene ergo Bethphage in latere montis Oliveti dicitur posita, quia de latere Christi pendentis in cruce formata est Ecclesia, quando unus militum lancea latus ejus aperuit et continuo sanguis redemptionis et aqua baptismatis exivit (Joan. XIX). Jerusalem [Col. 0833C] quippe, quae interpretatur visio pacis, coelestem patriam significat, ubi summa et vera pax est de visione Conditoris. Pulchre ergo Dominus cum Jerosolymam tendit, Bethphage ad montem Oliveti venisse describitur, quia omnis qui ad visionem supernae pacis venire desiderat, necesse est ut prius Dominum Jesum Christum et corde credat et ore confiteatur (Rom. X), et sicut Bethphage sacerdotes hostia praeparabant et emundabant, quas in templo Domini oblaturi erant: ita unusquisque fidelis in praesenti Ecclesia ab omnibus vitiis et peccatis per bona opera se purificare debet, ut fiat hostia acceptabilis, juxta admonitionem Apostoli dicentis: Obsecro vos per misericordiam Dei, ut exhibeatis corpora vestra hostiam viventem, sanctam et Deo placentem, [Col. 0833D] rationabile obsequium vestrum (Rom. XII).

Duo discipuli, quos ante se Dominus praemisit, intellectum et operationem significant, quia oportet illum verbo et opere esse perfectum qui regimen suscipit ecclesiasticum. Unde est illud Davidicum: Intellectus bonus omnibus facientibus eum; laudatio ejus manet in saeculum saeculi (Psal. CX). Castellum autem ad quod mittuntur, Jerusalem intelligitur, quia usus Scripturae est aliquando castellum pro civitate, et civitatem pro castello vocare. Spiritaliter autem castellum ad quod mittuntur, mundum significat, quod contra eos fuisse dicitur quia mundus in exordio praedicationis toto eis conanime resistebat. [Col. 0834A] Quod autem subjungit: Et statim invenietis asinam alligatam, et pullam cum ea; solvite, et ad ducite mihi, juxta morem provinciae loquitur: usus enim erat in illis regionibus ut singulis civitatibus, vel viculis aut castellis, asinus, vel quodlibet animal ad sedendum aptum foret praeparatum; et si necesse alicui esset ex hujus civibus vehiculi sustentatione, veheretur itinere dici unius. Qui autem in civitate habitabant, sustentationem vehiculo communiter ministrabant. Mos igitur iste servabatur Jerosolymis, quando Dominus discipulos suos misit illo, dicens eis: Et invenietis asinam alligatam, et pullum cum ea: solvite et adducite mihi. Spiritaliter enim per asinam, quae domita erat, Synagoga figuratur, quae jugo legis erat mansueta vel [Col. 0834B] attrita, et in legis caeremoniis observandis edomita. Per pullum lascivientem et indomitum, qui absque frenis huc illucque discurrebat, gentilis populus designatur, qui nulla legis doctrina astrictus, nulla Dei notitia instructus, incertus et errans post idola manuum suarum currebat. De quo bene juxta evangelistam dicitur: Super quem nullus hominum sedit (Marc. XI), quia videlicet super gentilem populum nullus patriarcharum adhuc eruditionem suam imposuerat; nullus prophetarum suam praedicationem aliquando exercuerat. Non solum enim asina alligata dicitur inveniri, sed etiam pullus, quia non solum gentilis populus, sed etiam Judaicus, erat vinculis peccatorum astrictus. Unde Apostolus: Omnes enim peccaverunt, et egent gloria Dei (Rom. [Col. 0834C] III). Quasi ad solvendam asinam Dominus apostolos misit, quando specialiter ad Synagogam praedicandam eos destinavit, cum dicit: In viam gentium ne abieritis, etc. (Matth. X.) Et iterum quasi ad pullum solvendum illos misit, cum eis post resurrectionem praecepit: Euntes in mundum universum docete omnes gentes, baptizantes eos in nomine Patris, et Filii et Spiritus sancti (Matth. XXVIII). Quod vero subjungitur: Et si quis vobis aliquid dixerit, dicite quia Dominus his opus habet: et confestim dimittet eos. Spiritaliter autem asinam, et pullum, quos apostoli solverunt, multos dominos habuisse refertur; quia Judaeorum et gentium populus non uni errori, sed multis erat deditus. Domini autem [Col. 0834D] multi, qui solutionem eorum contradicebant, immundi spiritus intelligendi sunt, quia quadam tyrannide post peccatum humanum genus sibi vindicabant; et ideo humanae saluti contrarii erant. Sed postquam discipuli dixerunt: Dominus his opus habet, confestim eos dimiserunt, quia, postquam signa Christi ostenderunt, scilicet mortuos suscitaverunt, infirmos curaverunt, immundos spiritus ab obsessis corporibus expulerunt, et caetera in nomine Domini miracula gesserunt, statim illos, id est humanum genus, reliquerunt, quia in suo conamine defecerunt.

Hoc autem totum factum est, ut adimpleretur quod [Col. 0835A] dictum est per Zachariam prophetam dicentem: Dicite filiae Sion: Ecce rex tuus venit tibi mansuetus, sedens super asinam, et pullum filium subjugalis. Spiritaliter Jerusalem filiam Sion appellat, quae in ejus sublimitate non solum ad defendendum, sed etiam ad contemplandum posita erat. Dicatur ergo: Ecce rex tuus venit tibi mansuetus, etc. Ac si diceret: O vos Judaei, quibus ille Dominus venturus est in carne, his signis regem vestrum cognoscite. Cum videritis eum venientem mansuetum [(4) 1Kb] , non superbum, sed humilem; non armorum splendore terribilem, ut quondam Nabuchodonosor et Antiochus venerunt ad vestram destructionem, sed ad restaurationem; non sedentem super spumantem equum discordiae amatorem, qui ungula terram [Col. 0835B] fodiat, et procul odoret bellum, sed super asinam pacis amicam, vel super pullum asinae filium. Venit tibi rex mansuetus; non ut auferat a te temporale regnum, sed ut conferat sempiternum. Venit, inquam, non ut te ducat in terram alienam captivum, sed ut restituat in propria liberum. Venit rex non alienus sed tuus ex te natus, et in te nutritus atque ad tuam salutem missus. Spiritaliter vero filia Sion, quae speculatio interpretatur, Ecclesiam significat, quae quotidie mundo corde contemplatur eum qui dicebat: Ego principium, qui et loquor vobis (Joan. VIII). Ecce, inquit, rex tuus venit tibi mansuetus, id est non superborum, sed humilium mentes inhabitans. Asina vel pullus, quia ad sedendum [Col. 0835C] Domino adducuntur, simplicem et innocentem animam ostendunt. Quasi enim Dominus asellum sedens Jerosolymam tendit, cum simplicem mentem inhabitans ad visionem intimae pacis eam ardenter festinare facit.

Sequitur: Euntes autem discipuli fecerunt sicut praecepit illis Jesus, et adduxerunt asinam et pullum. Tunc ad Christum discipuli asinam adduxerunt, quando multos ex Synagoga Judaeorum ad fidem Christi vocaverunt, sicut legimus; quia, praedicante Petro, una die tria millia crediderunt (Act. X). Quasi vero pullum adduxerunt, quando maxima ex parte non credentibus Judaeis, discipuli profecti praedicaverunt ubique, Domino cooperante, et sermonem confirmante sequentibus signis (Marc. XVI). Iterum [Col. 0835D] subjungi, dicens: Et imposuerunt super eos vestimenta sua, et eum desuper sedere fecerunt. Apostolorum vestimenta doctrinam significant. Quasi ergo apostoli super asinam et pullum vestimenta imposuerunt, ut Jesus mollius sederet, cum sua doctrina corda hominum, ut habitatorem Deum habere possent, instruxerunt. Quaeritur autem, quomodo in tam brevi spatio itineris super utrumque animal Christus sedisse dicatur? Si enim super asinam sedit, pullus absque sessore fuit. Si autem super pullum sedit, quod plus competit, asina a sessore libera mansit. Quod tamen fieri potest, ut prius asinam supersederit, deinde Hierosolymis appropinquans, [Col. 0836A] turbis sibi obviantibus, asellum supersedere voluit, sicut Joannes evangelista dicit: Invenit Jesus asellum, et sedit super eum (Joan. XII.)

Plurima autem turba straverunt vestimenta sua in via; alii autem caedebant ramos de arboribus, et sternebant in via. Sancti apostoli super asinam vestimenta sua imposuerunt, qui sua doctrina mentes hominum, ut habitaculum Dei esse possent, praeparaverunt. Qui autem vestimenta sua in via straverunt, iter simplicioribus ostendebant, per quod pervenire possent ad coelum; qui vero ramos de arboribus caedebant et in via sternebant, sancti martyres et doctores sunt, qui dum sententias praecedentium Patrum multiplices, et necessarias [Col. 0836B] ad nostram doctrinam proferunt, quasi de spiritalibus arboribus ramos caedentes iter decorant.

Turbae autem praecedentes et sequentes utriusque Testamenti, veteris scilicet ac novi, significant fideles. Quod nos credimus jam venisse Christum, et redemisse mundum, Patres veteris Testamenti illum credebant esse venturum, et mundum redempturum. Nos credimus de Virgine natum Christum, et pro salute humana olim fuisse passum, mortuum, sepultum, resuscitatum, et in gloria Patris super omne quod creatum est, ab eodem Patre glorificatum, et in fine mundi ad judicandum vivos et mortuos esse venturum. Similiter vero antiqui sancti illum de intemerata Virgine credebant nasciturum, [Col. 0836C] et pro totius mundi salute passurum, moriturum, resurrecturum, coelum ascensurum, et saeculum judicaturum.

Una est ergo fides omnium veteris ac novi Testamenti in Christo credentium; quia quem nos credimus jam venisse, illi credebant venturum. Omnes igitur, qui in hac processione Christum praecedebant, fideles veteris Testamenti, scilicet patriarchas et prophetas, et caeteros ad vitam aeternam praedestinatos significabant; qui autem sequebantur, novi Testamenti sanctos, videlicet et apostolos, martyres, confessores, virgines atque omnem recte credentem Christo populum insinuabant. Una quippe voce omnes qui praecedebant, et qui sequebantur, clamabant: Hosanna filio David, benedictus qui [Col. 0836D] venit in nomine Domini; quia una est fides praecedentium sequentiumque adventum Christi, teste Apostolo, qui dicit: Per gratiam Christi credimus salvari, quemadmodum et illi (Act. XV).

Quid autem clamabant, audiamus: Hosanna filio David, etc. Hosanna quippe proprie Hebraeorum est. Osi enim salvifica interpretatur. Anna interjectio est motum animi significans sub deprecantis affectu. Hosanna ergo in nostra lingua interpretatur salva, sive salvifica nos, vel universum mundum. Hosanna quippe vox est exsultantium pariter et laudantium. Ut reor, iste versiculus de centesimo decimo septimo psalmo est sumptus: O Domine, [Col. 0837A] salvum me fac; o Domine, bene prosperare; benedictus qui venturus est in nomine Domini. Filium quippe David illum turbae profitentur, qui de stirpe David noster ad nos Salvator descendit. Cum ergo turbae salva, sive salvifica clamabant, utique Salvatorem credebant; benedictum quoque venturum in nomine Domini profitebantur, quia Christus non in suo nomine, sed in nomine Patris venit; nec suam, sed Patris gloriam quaesivit.

Igitur, fratres charissimi, si quod verum est, mons Oliveti mons uberrimus et decorus, arboribus et maxime olivarum, a quibus nomen accepit consitus, spiritaliter Christum insinuat, necesse est ut ab eodem monte, videlicet Domino nostro Jesu Christo, qui vere est mons misericordiae, mons domus [Col. 0837B] Domini, mons pinguis, uberrimus, et decorus, omniumque virtutum arboribus, ac floribus consitus, atque in vertice montium super omnes colles, id est super omnes sanctos elevatus, ramos bonorum operum, et flores virtutum accipiamus, cum quibus gaudenter et devote obviam ei ad corda nostra venienti occurramus, eosque in conspectu illius cum summa reverentia offeramus. Ab eo igitur, et in illo hujusmodi ramos spiritales sumamus, videlicet [Col. 0838A] fidem robustam, spem certam, charitatem veram, fortitudinem, prudentiam, temperantiam, justitiam, patientiam, humilitatem et benignitatem. Hi sunt rami spiritales, qui nunquam marcescunt; flores vero horum spiritualium ramorum sunt castitas, continentia, longanimitas, misericordia, orationes, vigiliae, jejunia, benevolentia, eleemosynarum largitas, et caetera bona opera, quae cum illius dilectione atque juvamine proficiunt mente devota. Hi sunt rami bonorum operum qui nunquam marcescunt; hi flores virtutum, qui aestate et hieme immarcescibiliter virescunt; hi fructus aeternitatis, qui non deficiunt, sed semper crescunt. Cum his ergo ramis, dilectissimi, obviam Christo procedamus; hos illi in via venienti prosternamus eique [Col. 0838B] cum omnibus veteris, ac novi Testamenti fidelibus: Hosanna filio David, benedictus qui venit in nomine Domini, in summa gloria ac mentis laetitia clamemus, quatenus coelestem Hierusalem post hanc vitam, ipso ducente, cum eo intrare possimus, qui cum eodem Patre, et Spiritu sancto in Trinitate perfecta vivit, et regnat Deus per omnia saecula saeculorum. Amen.



SERMO VICESIMUS UNUS. IN COENA DOMINI.
[Col. 0837]

[Col. 0837C] Dominus noster Jesus Christus in qua nocte tradebatur, accepit panem, et gratias agens benedixit, fregit et dedit discipulis suis, dicens: Accipite, et manducate: hoc est enim corpus meum quod pro vobis tradetur: hoc facite in meam commemorationem. Similiter et calicem, postquam coenavit, dicens: Hic calix novi testamenti est in meo sanguine: hoc facite quotiescunque bibetis in meam commemorationem. Quotiescunque enim manducabitis panem hunc et calicem bibetis, mortem Domini annuntiabitis donec veniat (I Cor. 11 et evang.).

Dominicae passionis, fratres charissimi, articulo imminente, quando jam pene erat in ipsa traditione, Dominus, qui prius tenuerat legales observantias et sacrificia, quae omnia suae Incarnationis et [Col. 0837D] passionis fuerant figura, veniente veritate, voluit umbram destruere. Agnus enim immolatus in antiqua lege verum Agnum praefigurabat immolandum in cruce. Voluit igitur agnum praefiguratum comedere et immolare, et umbram rei futurae tandiu servare donec immolatio veri Agni fieret. Itaque ante tempus suae passionis voluit vetus Pascha celebrare cum suis discipulis, et agnum comedere, finemque aenigmaticis dare figuris. Post coenam igitur agni novum Pascha, finito veteri, constituit; et discipulis suis corpus suum et sanguinem tradidit. [Col. 0838C] Si enim prius daret corpus suum, et postmodum comederet agnum, non videretur vetus Pascha finem accepisse per novum. Accepit itaque panem, et benedixit, et dedit illis, et postea calicem.

Sciendum quia tota natura humana in anima et corpore erat corrupta. Oportuit ergo ut Deus, qui veniebat utramque liberare, utramque uniret; videlicet, ut anima per animam, et corpus per corpus competenter liberarentur. Ideo etiam in altari et ad utrumque repraesentandum, panem apponimus et vinum, ut et per panem corpus factum et a nobis digne acceptum, nostrum corpus corpori Christi in immortalitate, et in impassibilitate credamus conformandum. Et similiter per vinum in verum sanguinem conversum, et similiter a nobis acceptum, [Col. 0838D] animas nostras animae Christi conformes fieri credamus, cum omni munditia, dum vivimus, et in gloria, dum resurgemus. Sed cum anima Christi per aliquod corporeum repraesentanda esset sicut corpus per panem, nihil inventum est in omnibus creaturis, per quod vicinius repraesentaretur, quam per sanguinem, in quo ipsa anima dicitur habere sedem. Sed quia sanguinem quasi horribile videbatur humanae naturae sumere; ideo vinum per sanguinem positum est ad designationem animae. Nec tamen intelligendum est quod in sanguinis acceptione [Col. 0839A] solam animam, et non corpus, vel in acceptione corporis solum corpus, et non animam accipiamus; sed in acceptione sanguinis totum verum Christum Deum et hominem, et in acceptione corporis similiter totum sumimus. Et quamvis separatim corpus, separatim sanguinem, non tamen bis, sed semel sumitur.

Sed iste mos separatim accipiendi inde in Ecclesia inolevit, quia Christus in coena discipulis separatim dedit, ut per hoc intelligerent, se animae et corpori Christi debere conformari. Aqua vero in sacramento ideo cum vino ponitur, ut aqua cum sanguine, qui de latere Christi profluxit, repraesentetur: quae aqua significat populum, vel baptismum, in quo populus per effusionem sanguinis Christi [Col. 0839B] mundatur. Non dubitatur, quin panis per sacra celebrantis verba sacerdotis in verum Christi corpus transsubstantiatur, ita ut panis substantia non remaneat, sed colorem et saporem panis voluit tantum remanere, et sub illa specie veram corporis Christi substantiam latere; ne si in ea identitate, in qua revera est, appareret, vivum hominem animus hominis abhorreret assumere. Unde cum Dominus diceret: Nisi manducaveritis carnem Filii hominis, non habebitis partem in me (Joan. VI); hoc audientes quidam abierunt retrorsum, abhorrentes, et putantes eum sub hac specie, qua eis apparebat, juberi comedi. Et debet Christianus necessario credere manibus cujuslibet sacerdotis tantummodo ordinem sacerdotii habentis sive boni, sive mali [Col. 0839C] aequaliter per verba potestativa benedictionis corpus Domini posse consecrari, et Spiritum sanctum in consecratione illa tunc adesse.

Haec oblatio corporis Christi, ut ait Augustinus, ideo quotidie iteratur, licet Christus semel sit passus, quia quotidie in peccatis cadimus, sine quibus carnali infirmitate gravati, vivere non possumus. In specie vero panis ideo corpus suum Christus ostendere voluit, quia ipse est panis vivus, qui de coelo descendit (ibid.), et unionem corporis cum capite in specie panis designare voluit, sicut Apostolus ait: Unus panis, unum corpus multi sumus in Christo, qui de uno pane participamus (I Cor. X). Sicut enim ex diversis granis unus panis efficitur, [Col. 0839D] sic ex diversis membris unum corpus Christi unione fidei, spei et charitatis efficimur. Itaque qui corpori Christi sicut membrum cupit uniri, participet cum aliis pane coelesti, fregit enim Dominus panem, dedit; quia quod unum est, ab omnibus participare voluit, cum dicit: Accipite per conformitatem, et comedite ipsum sacramentum: Hoc facite in meam commemorationem, ut accipiendo corpus et sanguinem habeamus passionis ejus memoriam, ut sicut ille pro nobis passus est, ita et nos pro eo moriamur si necesse est. Et de calice similiter, quem vocavit novum testamentum, id est novam promissionem, quia per illum sanguinem non temporalia promittebat, sed aeterna; et [Col. 0840A] haec commemoratio debet fieri donec veniat, scilicet ad finem saeculi, quando veniet ad judicium.

Sed videte quod sequitur: Quicunque manducaverit panem, vel biberit calicem Domini indigne, reus erit corporis, et sanguinis Domini. Probet autem seipsum homo, et sic de pane illo edat, et de calice bibat. Indignus est criminali peccato irretitus, vel in voluntate criminalium faciendorum remanens. Probet seipsum homo, non comparatione aliorum, sed per se solum qualis sit considerans; quia, qui manducat et bibit indigne, judicium sibi, id est damnationem manducat. Ideo inter vos multi infirmi sunt, quos Deus propter corpus suum indigne assumptum, in hac vita multis infirmitatibus punit; et etiam quod pejus est, dormiunt multi, in morte, [Col. 0840B] sicut nos adhuc videmus, quod post pascha saepius accidit mortalitas.

Itaque, fratres charissimi, cum ad unitatem custodiendam voluit Dominus corpus suum a nobis assumi, et participari; si aliquis ab unitate discedit per iram, vel odium, sive discordiam, non digne accipiet corpus Domini, nec participatione ejus poterit cum Christo uniri. Sicut enim charitatis vinculum multos colligit, ita discordia et odium, quod unum est, dividunt. Videte igitur, fratres, ne venenum discordiae inter vos odium generet, et dulcedinem charitatis in vobis corrumpat, et annihilet. Caput vestrum respicite, causam vestrae redemptionis considerate. Ex sola enim sua dilectione salvavit nos Christus, sicut dicit Apostolus: Deus, [Col. 0840C] qui dives est in omnibus, propter nimiam charitatem suam, qua dilexit nos, cum essemus mortui in peccatis convivificavit nos, cujus gratia salvi sumus (Ephes. II). Itaque cum inimici essemus, reconciliati sumus Deo per mortem Filii ejus (Rom. V). Majorem hac dilectionem nemo habet, ut animam suam ponat quis pro amicis suis (Joan. XV). Tamen Christus majorem hac dilectionem habuit, quia non pro amicis, sed pro inimicis est passus, id est cum adhuc inimici essemus per mortem ipsius, Deo reconciliati sumus. Ipse namque mortuus est, justus pro injustis (I Petr. III): pro bono enim quis audeat mori? (Rom. V). Nemo. Igitur antequam dilectionem praedicaret, dilectionem ostendit; et cum [Col. 0840D] eos ad dilectionem saepius invitaret, in ultimo sermone dilectionem in animis discipulorum firmius verbo et exemplo solidavit.

Inquit enim Joannes, sicut modo ex Evangelio audistis: Ante diem festum paschae, sciens Jesus quia venit hora ejus, ut transeat ex hoc mundo ad Patrem, cum dilexisset suos, qui erant in mundo, in finem dilexit eos (Joan. XIII). Discessurus enim ad tempus, ne discipuli, qui erant in mundo, turbarentur, ne ab unitate dividerentur, in fine ostendit eis signum sui amoris, ne eum derelinquerent causa timoris. Invitavit, et corroboravit eos in una concordia, ne illos separaret discordia. Ecce signum amoris: Surgit a coena, et ponit vestimenta sua; et [Col. 0841A] cum accepisset linteum praecinxit se. Deinde misit aquam in pulvim, et coepit lavare pedes discipulorum, et extergere linteo quo erat praecinctus: quam humilitatem cum Petrus expavesceret, dixit ei: Quod ego facio, tu nescis modo, scies autem postea. Praedicabat factis suis, praedicabat et verbis: quod autem in factis intelligi voluit, postea exposuit. Nam postquam lavit pedes eorum, accipiens vestimenta sua, recubuit, et dixit eis: Scitis quid fecerim vobis? Vos vocatis me, Magister et Domine; et bene dicitis; sum etenim. Si ergo ego lavi pedes vestros, Dominus et Magister, et vos debetis alter alterius lavare pedes. Exemplum enim dedi vobis, ut quemadmodum ego feci vobis, ita et vos faciatis. Ecce Dominus per facta sua ad humilitatem et dilectionem [Col. 0841B] fideles invitat, ne illud quod Dominus fecit, amplius aliquis facere erubescat. Vile valde videtur personae potenti pedes alicujus lavare; sed modo authenticum et decorum est facere quod factum est a Creatore. Itaque, illis hoc exemplo corroboratis, videns futuram de passione sua moestitiam, coepit eos in haec verba consolari, et ad dilectionis vinculum exhortari: Quo ego vado non potestis venire modo. Mandatum novum do vobis, ut diligatis invicem, sicut dilexi vos. Et iterum: In hoc cognoscent omnes quia mei estis discipuli, si dilectionem habueritis ad invicem. Ac si diceret: Discessurus sum a vobis ad tempus, et iturus ad Patrem meum: quo modo, donec parata sit via, donec murum qui est inter Deum et homines destruam, non potestis [Col. 0841C] venire. Ac si patenter dicat. Vado in aliam regionem; ad praesens familiam meam desero, et ideo moneo, ne interim inter vos aliqua sit dissensio; nec solum moneo, sed etiam mandatum facio, ne ullus audeat transgredi. Et novum voco, quod tamen verum [(5) 1Kb] est, ne vobis inveterascat, sed semper renovetur in animo. Ideo specialius hoc mandatum vobis impono, quia in hoc cognoscent omnes, quia mei estis discipuli, si dilectionem habueritis ad invicem. Caeterae virtutes possunt esse communes tam bonis quam malis; sed vera dilectio solis dedita est veris Christianis. Tale est ac si dicatur: Posui signum in ovibus meis, quo separari possint ab aliis. In hoc signo cognoscent omnes quia mei [Col. 0841D] estis discipuli, si dilectionem habueritis ad invicem.

Unde idem sponsus Ecclesiae, scilicet Christus, in Canticis canticorum eidem Ecclesiae praecipit dicens: Pone me ut signaculum super cor tuum, et super brachium tuum (Cant. VIII). In corde sunt cogitationes, et in brachio operationes. Tunc ergo sancta Ecclesia signum dilectionis Christi super [Col. 0842A] cor, et super brachium ponit, quando pro ejus amore bonis operibus studiose insistit. Sancta quippe Ecclesia velut signum interius et exterius Christum portat, quia, dum in ejus meditationibus assidue laborat, dum bona operando eum imitari non cessat, dumque amicos in Deo amat, et inimicos propter Deum patienter ac diligenter tolerat, atque ut ejus amica esse mereatur summopere invigilat, quasi signum dilectionis Christi in seipsam demonstrat. Quam autem dilectionem habere debeant, qua a caeteris hominibus servi Dei discerni valeant, ipse exponit dicens; sicut dilexi vos, non ea scilicet dilectione, qua se invicem diligunt homines in iniquitatem, nec propter transeuntium rerum utilitatem; sed illa qua Deus dilexit nos, [Col. 0842B] videlicet propter suam benignitatem. Haec est ergo vera et ordinata dilectio, ut Deum in omnibus, et super omnia diligamus, et proximum in Deo, hoc est in bono amemus, et inimicum non propter se, sed propter Deum cum amore toleremus.

Verba igitur Domini nostri Jesu Christi, fratres charissimi, diligenter attendite, et si ejus discipuli cupitis esse, dilectionem vobis invicem exhibete. Si veraciter inter discipulos Christi computari desideratis, in omni vestra conversatione signum ostendite illius dilectionis. Si ex toto corde Christum diligitis, mens vestra meditetur in sanctis Scripturis, et manus vestrae exerceantur in bonis operibus. Ex mandato Christi proximos vestros sicut vosmetipsos diligite, et pro illius amore in sanctis [Col. 0842C] actionibus perseverate. Igne charitatis Christi succendatur animus, et pro amore ejus sine simulatione diligatur proximus. Mens vestra in dilectione Christi sit pura, et in necessitate proximi sit larga. Christum Regem regum cum omni devotione diligite; proximo autem, juxta vires, in necessitatibus subvenite. Dilectio Christi in vobis non sit vacua, sed omni bonitate plena. Amor Christi in vobis non appareat otiosus, sed in bonis operibus sit sollicitus atque studiosus. Ipsum ergo in commune deprecemur Jesum Christum, qui pro nostra omniumque salute dignatus est hac nocte tradi in manus peccatorum, et in crastinum sua sponte crucifigi manibus militum; quique post tertium diem praesentavit [Col. 0842D] seipsum discipulis suis vivum, ac die quadragesimo coelum ascendit, et pervenit usque ad Dei Patris consessum, ut et nos post hanc vitam dignetur perducere ad societatem electorum suorum. Qui cum eodem Patre et Spiritu sancto in Trinitate perfecta vivit et regnat Deus, per omnia saecula saeculorum. Amen.



SERMO VICESIMUS SECUNDUS. IN COENA DOMINI II
[Col. 0843]

[Col. 0843A] Jeremias propheta ab ipsa, ut ita dicam, conceptione, Spiritu sancto edoctus, pro humani generis salute de stirpe David Verbum Deo Patri coaeternum, per quod omnia ex nihilo facta sunt, praevidens nasciturum, et ab eadem Judaica gente opprobria, derisiones, flagella, sputa, lanceam, crucem, ad ultimum vero sua sponte mortem esse passurum, inter multa, quae de ejusdem Redemptoris piissima passione praedixit, hoc quoque ait: Peccatum Juda scriptum est stylo ferreo in ungue adamantino, exaratum super latitudinem cordis eorum (Jer. XVII) [(6) 1Kb] : quod sive ad Judam, sive ad Judaeos non incongrue pertinet, qui in Christum peccaverunt, ut non sit peccatum eorum atramento scriptum, quod forte deleri possit, sed stylo ferreo in ungue adamantino [Col. 0843B] exaratum, ita ut deleri non possit praevaricatio cordis eorum, nisi crediderint in Dominum Jesum Christum. Peccatum ergo Juda indelebile est, quasi scriptum stylo ferreo in ungue adamantino, quod Hebraice dicitur samir, non quod ullus unguis appelletur samir. Sed adamas, qui ex eo quod indomitus sit et infrangibilis, hoc nomen accepit, tantum nitorem habet et levitatem, ut absque ullo impedimento scribi possit in eo stylo ferreo, ut dura ferri materies scribat in duriori tabula, et scriptura in aeternum maneat, secundum illud: Sanguis ejus super nos et super filios nostros (Matth. XXVII). Alibi etiam hic propheta in persona Christi ait: Attende, Domine, ad me, et audi voces adversariorum [Col. 0843C] meorum (Jer. XVIII). Judaeorum scilicet dicentium: Crucifige, crucifige eum (Luc. XXIII). In typo Salvatoris Jeremias a Judaeis universa perpessus est, qui postea, Babylonio rege veniente, vastantur; sed plenius complentur in Christo, urbe subversa Romano gladio. Nec etiam per idololatriam, quae tunc nulla erat; sed quia Dei Filio mortem inclamaverunt dicentes: Tolle, tolle [(7) 1Kb] . Talem non habemus regem, nisi Caesarem (Joan. XIX). Et imprecatio eorum in aeternum completur. Sanguis ejus videlicet super nos, et super filios nostros.

Iterum dicit: Nunquid redditur pro bono malum, quia foderunt foveam, id est deceptionem, animae meae tollendae? Recordare quod steterim in conspectu tuo, ut loquerer pro eis bonum etc. (Jer. XVIII), Ac [Col. 0843D] si Christus Deo Patri loqueretur, dicens: Pater, ignosce eis; non enim sciunt quid faciunt (Luc. XXIII).

Propterea da filios in famem et deduc eos in manus gladii: fiant uxores eorum absque liberis, et viduae et viri earum interficiantur morte (Jer. XVIII). [Col. 0844A] Manifesta transcurrimus, ut in obscuris immoremur. Non deliramenta quorumdam coelestis Jerusalem captivitatem interpretantes, sed perspicuam historiam et manifestissimam prophetiam omni verborum et sensuum confidentia prosequentes. Audiatur, inquit, clamor de domibus eorum, flentium videlicet et ullulantium; adduces super eos latronem repente, Nabuchodonosor, vel exercitum Romanorum: merito, quia foderunt foveam, ut caperent me, et laqueos absconderunt pedibus meis. Aperte exponit quid contra Filium Dei fecerint, et quid passi sunt. Tu autem Domine, scis omne consilium eorum adversum me in mortem. Ne propitieris ergo iniquitati eorum, et peccatum eorum a facie tua non deleatur (ibid.). Non est contrarium superiori sententiae, in qua pro [Col. 0844B] populo deprecatur, sed quia spatium poenitentiae praeteriit, illi in sua permanentes malitia, non tam pro se puniuntur, quam pro aliis, ne peccatum multum illis fieret in exemplum. Fiant corruentes in conspectu tuo in tempore furoris tui. Ac si apertius diceretur: fiant impingentes in lapidem offensionis et petram scandali, de quo dicitur: Lapidem quem reprobaverunt aedificantes, etc. (Psal. CXVII) Et post pauca: Audivi contumelias multorum, »habentes damnationem, quoniam primam fidem irritam fecerunt (I Tim. V),« et terrorem in circuitu. Persequimini, et persequamur eum; ab omnibus viris, qui erant pacifici mei, et custodientes latus meum; si quo modo decipiatur, et praevaleamus adversus [Col. 0844C] eum (Jer. XX). Solus Dominus est, qui probat justitiam; solus est, qui cordis videt conscientiam. Unde dicitur: Jesus sciens cogitationes eorum (Luc. VI). Non utique ex profectu, ut quidam putant, sed natura Deus est, cui simile dicitur in Psalmis: Non justificabitur in conspectu tuo omnis vivens (Psal. CXLII), in virtutibus scilicet. Multo minus ergo peccatis mortuus. Dominus mecum est, gratia vel libero arbitrio, tanquam bellator fortis: nos quoque in nostris percussionibus idem dicamus. Idcirco qui persequuntur me, cadent, et infirmi erunt. Confundentur vehementer, quia non intellexerunt opprobrium sempiternum, quod nunquam, id est nulla oblivione, delebitur (Jer. XX). Ac si diceret: Idcirco quia persequuntur me Judaei, persequentur [Col. 0844D] ab hostibus, et intelligere non potuerunt, prophetam scilicet: unde eis confusio. Et tu Domine, inquit, exercituum, probator justi, vel qui probas justa, qui vides renes et cor, videam, quaeso, ultionem tuam ex eis (ibid.). Cum sciat se Deum habere pugnatorem, in patientia tamen fragilitatis humanae, [Col. 0845A] quod novit esse venturum, jam nunc videre desiderat. Tibi enim, Domine, inquit, revelavi causam meam (ibid.), qui dicis: Mihi vindictam, et ego retribuam (Deut. XXXII).

In persona ejusdem Filii Dei propheta etiam subjungit, dicens: Confregit ad numerum dentes meos, cibavit me cinere (Thren. III). Allegorice, dentes Christi apostoli, et alii discipuli in passione confracti et dissipati sunt, quibus quasi dentibus credentes in corpus suum transfundit Christus. Cibavit me cinere, inquit, secundum illud: Cinerem tanquam panem manducabam [(8) 1Kb] , etc. (Psal. CI). Quibus malis repulsa est anima ejus, hi scilicet quos plurimum dilexit et propter quos venit, omni odio persequebantur eum. Unde dicitur: Coepit Jesus pavere [Col. 0845B] et taedere (Marc. XIV). Sub VAU ergo littera ista exagerantur, et per eam quae durius dictata sunt, temperantur; quae sonat, non sic ille, vel et non ille. Licet enim dixerit: Periit finis meus, et spes mea a Domino (Thren. III), non sic ille arbitratus est, et non oblitus est bonorum quae cum Patre semper habuit, aut secundum humanitatem percepit, de quibus dicitur: Credo videre bona Domini in terra viventium (Psal. XXVI). Non sic ergo arbitratus est licet anima ipsius repulsa sit duritia Judaeorum, sed nimium animi dolorem, et mortem insinuat, tanquam inebriatus amaritudine passionis, non possit recordari bonorum, et exacerbatus dicat, periit finis meus. Apud homines autem periisse [Col. 0845C] videbatur, qui dicebant: Alios salvos fecit, seipsum non potest salvum facere (Matth. XXVII). Sic Ecclesia haereticorum et persecutorum malis repulsa, praeteritorum bonorum obliviscitur, et nobis oppressa doloribus dicit: Periit finis meus, etc. Unde dicitur: Mei autem pene moti sunt pedes; pene effusi sunt gressus mei (Psal. LXXII):---Confregit ad numerum dentes meos, etc. Moraliter; anima fastidio sanctae Scripturae afflicta fracturam dentium plangit, quibus terere et ruminare debuit verbum Dei. Anima enim quod non ruminat a lege prohibetur. Verbum Dei sensibus quasi dentibus ruminare et molere sanitas et victus est. Unde in praeconium dicitur quod dentes Moysi non fuerunt commoti (Deut. XXXIV), quia Verbum Dei semper [Col. 0845D] ore et corde ruminavit, et panem angelorum indesinenter comedit. Cum autem dentes franguntur, recte cinere cibatur; in quo cordis moestitia et poenitentia designatur. Unde Job, cum Dominum vidisset, et audisset, ait:

Ipse me reprehendo, et ago poenitentiam in favilla et cinere (Job XLII), quia scilicet, visa Dei altitudine, favillam et cinerem se cognovit. Quanto enim quisque se minus videt, tanto sibi minus displicet; et quanto majoris gratiae lumen percipit, tanto amplius reprehensibilem se esse cognoscit. Cum [Col. 0846A] enim intrinsecus sublevatur, per omne quod est, ad eam quam super se conspicit, regulam congruere nititur. Et quia adhuc humana infirmitas praepedit, cernit quia non ei ex minima parte dissentit, totumque illi onerosum est, quod internae regulae conveniens non est. Quam regulam beatus Job post flagella proficiens amplius inspicit, et a semetipso in humana sui redargutione dissentit, dicens: Idcirco ipse me reprehendo. Sed quia nulla est agnitio reprehensionis, si non sequantur etiam lamenta poenitudinis; recte post reprehensionem subditur: Ago poenitentiam in favilla et cinere. In favilla enim et cinere poenitentiam agere, est, contemplata summa essentia, nihil aliud quam favillam se cineremque cognoscere. Unde et civitati reprobae [Col. 0846B] in Evangelio Dominus dicit: Si in Tyro et Sidone factae fuissent virtutes quae factae sunt in te, olim in cilicio et cinere poenitentiam egissent (Matth. XI). In cilicio quippe asperitas, et purgatio peccatorum, in cinere autem pulvis ostenditur mortuorum: et idcirco utrumque adhiberi ad poenitentiam solet, ut in purgatione cilicii cognoscamus, quid per culpam fecimus, et in favilla cineris perpendamus, quid per judicium facti sumus. Considerentur ergo in cilicio pungentia vitia, considerentur in cinere per mortis sententiam subsequens justa poena vitiorum. Quia enim post peccatum carnis contumeliae surrexerunt, videat homo in asperitate cilicii superbiendo quid fecit, videat in cinere usquequo [Col. 0846C] peccando pervenit. Potest quoque per cilicium ipsa recordatio in poenitentia punctionum ac dolorum designari; nam hoc quod ait beatus Job, ipse me reprehendo, quasi quodam cilicio pungitur, dum in mente sua asperis redargutionum stimulis configitur. In cinere autem agit poenitentiam, quia ex primo peccato quid per justum judicium factum sit solerter attendit, dicens: Ago poenitentiam in favilla et cinere. Ac si aperte dicat: Nullo auctoris mei dono superbio, quia sumptus ex pulvere per illatae mortis sententiam in pulverem me redire cognosco.

Dicat ergo sancta anima: Cibavit me cinere. Ac si diceret, quia verbum Dei ruminare distuli ingemisco cibatus cinere mortalitatis et afflictus punctione vitiorum. Repulsa est anima mea, oblitus [Col. 0846D] sum bonorum. Dolet se a Deo repulsam, et tentationibus expositam, nec ad bona quae sentit, libere redire possit, quae oppressa acredine doloris, non potest bonorum recordari. Unde addidit: Periit finis meus, et spes mea a Domino. Hoc bene VAU littera significat quae, non est ille, sonat: periit enim, et non est in Domino, qui verus finis et consummatio est. Ideo sibi spem a Domino periisse luget, quia ad eum se erigere non valet. Unde bene sequitur ZAIN [(9) 1Kb] , quae interpretatur, duc te, vel, huc. Tanquam voce doctoris dicatur: Noli diu [Col. 0847A] involvi his malis, sed duc te; et tanquam quaerat, quod debeat ire, respondet demonstrative, huc, scilicet in viam precandi. Et quid, et quomodo precari debeat, subjungit.

Recordare paupertatis, et transgressionis meae absynthii et fellis. Historice. Ab initio hujus alphabeti describit miserae civitatis miserias, et passionis Christi et Ecclesiae laborantis; ut etiam quasi desperando, dixerit: Periit finis meus, etc. Sed ut divinitus auditum est, duc te huc, mox nova spe erectus, ad Dominum conversus preces mittit, et promittit se deinceps meliora sperare, praeteritorum oblitus delictorum. Unde advertendum est, haec elementa magno mysterio esse praenotata, quibus magnae intelligentiae sacramentis quasi metro lusit in [Col. 0847B] propheta Spiritus sanctus. Et quasi sermo Dei occultus hinc tamen mysteriis obrumbatur, quibus reseratis, humanis pateat sensibus; egregie Spiritus sanctus haec et hujusmodi interposuit, ut fastidium auferret legentium, et inter lacrymas animos recrearet intelligentium.

Recordare paupertatis et transgressionis meae, absynthii, et fellis. Moraliter quoque. Anima in hoc verbo vivificatur, et renascitur, cui dicitur, duc te huc. Quasi diceret: Tolle grabatum tuum et ambula (Marc. II). Unde supplicans ait: Recordare paupertatis et transgressionis meae, etc. Haec enim in Adam quasi in primo flore transgressa est, et paupertate nudata: sed cum in hac littera se abducere jubetur, memoria memoratur, et sicut filia Abrahae contra [Col. 0847C] spem in spem erigitur, et venit ad litteram HETH [(10) 1Kb] quae vita, vel pavor interpretatur, ut post querimoniarum lacrymas timorem Dei concipiat, de quo dicitur: Initium sapientiae timor Domini (Psal. CX). Et gustet nihilominus verbum Dei, et voce confessionis dicat: Misericordia Domini quia non sumus consumpti (Thren. III). Expositis singillatim incommoditatibus benevolentiam judicis comparat a persona sua, et judicis, et adversarii, quae propriis notatur locis.

Recordare paupertatis et transgressionis meae, absynthii et fellis. Allegorice. Sunt haec verba Christi, sunt et Ecclesiae participantis, cui dicitur: Beati pauperes spiritu, quoniam ipsorum est regnum coelorum [Col. 0847D] (Matth. V). Christus tamen nec transgressus est, nec aliquis transgressionem ejus judici offert, sed verecunde profert: Averte faciem tuam a peccatis meis (Psal. L). Christus tamen pro nobis transgressio legis factus est, sicut maledictum, et peccatum, unde dicitur: Maledictus homo qui pependit in ligno (Galat. III; Deut. XXI). Et eum, qui non noverat peccatum pro nobis peccatum fecit (II Cor. V), ut et peccatum, et maledictum, et transgressionem nostram deleret. Magnum ergo quod dicitur: Recordare paupertatis et transgressionis meae; quia videlicet pro nobis pauper factus est, ut nos ditaret. Et jungit cum capite corpus, ut deprecatione capiis [Col. 0848A] purgetur. Corpus autem, quia in praesenti vita tsine transgressione non vivit, multis aerumnis repletur, et amaritudine absynthii et fellis.

Memoria memor ero, et tabescet in me anima mea. Aeternae vitae scilicet: et ideo mox tabescet anima mea ad eam suspirans secundum illud: Defecit in salutare tuum anima mea etc. (Psal. CXVIII.) Unde addit: Haec recolens in corde meo, in Deo sperabo. Cum enim Ecclesia ad ejus contemplationem se dirigit, quasi deficiens gemit, et quam expressius dici potest, dicit: Memoria memor ero; ex illa scilicet memoria aeternae vitae, quae interius aspirata vivificat, ut discant Christi membra nihil aliud memorare, cogitare, aut diligere, quam se in novitatem reformare. Et notandus est Ecclesiae subitus profectus, [Col. 0848B] quae prius usque ad despectionem venit: sed ex quo salutarem vocem, duc te, audivit; mox memoria intabuit; et recolens quae sustinuit, in verbo illo longe adducta, in Deo, inquit, sperabo. Quasi diceret: In verbo tuo laxabo rete (Luc. V). Sic contra spem in spem convaluit, aeternae vitae memoria recreata.

Iterum subjungit, dicens: Judicasti, Domine, causam animae meae, redemptor vitae meae. Rex caput, vel capitis, vel primatus interpretatur. Caput nobis est, vel forma capitis ut consideremus auctorem vitae, qui est caput nostrum, omnia fovens et regens, et sensibus implens. Sensus enim sapientis in capite. Sublato capite non agnoscitur corpus, nec superest causa vivendi. Quid ergo de se caput [Col. 0848C] sentiat, audiamus. Judicasti, inquit, Domine, causam animae meae, redemptor vitae meae. Haec vox tam capitis est quam corporis, ut nec corpus sine capite, nec caput sine corpore. Causa animae justitia, quae capiti coaptatur, redemptio corporis est. Redimitur enim, qui venundatur sub peccato. Corpus non confidit suis viribus, nisi justitia capitis suffragetur. Justitia ergo Christi judicium Patris redemptio est hominis. More ergo rhetorico a persona judicis captat, supernum judicem collaudat, deinde causam animae, tandem cur venerit, id est redemptionem, ostendit. Est enim redemptio vitae nostrae, quam suam esse propter charitatem declarat, ut nos in ipso, et ipse in nobis vivat. Tamen [Col. 0848D] per indignationem adversariorum iniquitatem et furorem commemorat, ut judicem in se misericordem, in adversarios vero indignantem reddat. Quasi licet probares causam animae meae, vidisti furorem eorum adversum me; judica ergo judicium meum: in quo patet quia iniquitatem reprobando puniat, aequitatem diligat et singulorum cogitationes discutiat, qui, quasi caput membra regit et vivificat, et omnia juste dispensat. Est autem haec vox electorum, id est corporis Christi, qui primatum benedictionis adepti sunt. Rex enim sonat primatum. Alius est enim populus qui in Esau primogenita vendidit, alius qui emit. Singula ergo corporis [Col. 0849A] membra gratiam capitis participant, primatum gratiae vindicant, ut vigor capitis ad singula membra perveniat. In capite vigor vitae, et primatus haereditatis nostrae. Hoc omni tempore exposito custodire debemus, sicut serpens caput custodit, corpus exponit, tanquam in eo vitam esse noverit. Sine hoc capite, hoc est, sine Christo, non vivimus. His itaque tribus versibus electi per caput, quod est Christus, Patri commendantur, ejusque judicio justificati, et redemptio offertur, et iniquitas, et furor adversariorum, et cogitationes condemnantur, et mera capitis et corporis unitas declaratur. Redemptor vitae meae; alii, defensor. Redemptio membrorum, defensio vero capitis et corporis est. Redemptio ergo et defensio totius nostrae salvationis per [Col. 0849B] Christum offertur Patri, ut per simplicem ejus mortem nostrae duplici redemptio exhibeatur. Restat ergo ut in capite primatum servemus, qui auferri non potest, si non auferatur Christus. Sit ergo caput servandi summa studii et operis, summa spei et veritatis, ut simus in unitate corporis Christi quo uniti [(11) 1Kb] nostro capiti. Unde Isaias: Auferam a Judaea caput et caudam (Isa. IX), id est initium et finem. Caput Judaea amisit, quando Christum non recepit, qui est principium Ecclesiae, et primatus et primogenitus ex mortuis (Coloss. I). Ipse est finis legis ad justitiam omni credenti. Per quem iniquitas damnatur, aequitas coronatur, furor et cogitationes adversariorum reprobantur.

Jam ergo quid SIN littera contra eos afferat, videamus. [Col. 0849C] Audisti opprobria eorum, Domine, omnes cogitationes eorum adversum me (Thren. III). SIN dentium, vel super vulnus interpretatur. Dentium adversus Christum opprobria planguntur, de quibus dicitur: Dentes eorum arma et sagittae; et lingua eorum gladius acutus (Psal. LVI). Quorum labia insurgunt contra veritatem, quasi labia dolosa in corde, et corde locuti sunt (Psal. XI). Sub hac eadem littera inquit David: Principes persecuti sunt me gratis, etc. (Psal. CXVIII). Qui alibi quasi hujus litterae interpretationem exponens, ait: Super dolorem vulnerum meorum addiderunt (Psal. LXIII). Quasi de medicina Judaei mortem sumpserunt. Unde est illud: Appone iniquitatem super iniquitatem eorum; [Col. 0849D] et non intrent in justitiam tuam (ibid.). Interpretatur enim, ut diximus, haec littera, super vulnus. Unde Propheta lamentatur, quia cum hac medicina vulnera curentur, his superaddiderunt qui mala pro bonis reddiderunt, et perfidiam ex fide prophetarum messuerunt, perfidiae homicidia addentes. Haec mala consummata justus arbiter justo Patris judicio offert punienda, quorum incredulitas, vulnus super vulnus, Domini interfectio fuit. Super vulnus recte medicamentum apponitur, quo vulneris acerbitas mitigetur; super vulnus oleum effunditur, ut molliatur. Hi autem, rejecto medicamento, super vulnus infidelitatis perfidiam addiderunt et [Col. 0850A] mortem. Sic omnes reprobi ex patientia Dei, qui ad poenitentiam nos adducit, secundum cordis duritiam iram thesaurizant sibi (Rom. II). Omnes cogitationes eorum, inquit, adversum me. Deum ubique praesentem insinuat, cui praesto sunt cogitationes et corda. Sequitur: Audisti opprobria eoram, Domine, etc. Hoc est ei audire, quod videre; et videre, quod scire; quem latent nulla, cui patent cuncta. Reprobi autem quasi super vulnus peccati iram thesaurizant sibi. Unde addidit: Sessionem eorum et resurrectionem, etc. Insultando enim et subsannando non minus contra caput saeviunt quam contra corpus, quasi judices et doctores in cathedra pestilentiae sedentes (Psal. I), quorum nullus fovetur medicamine, quia omne caput languidum et omne [Col. 0850B] cor moerens: a planta pedis usque ad verticem non est in eo sanitas (Isa. I). Et ubi universitas periclitatur et totum consumitur corpus, jam non est malagma imponere.

[(12) 1Kb] Collyria Latinum sonant, eo quod vitia oculorum detergant; epithema, eo quod aliis superponatur adjutoriis praecedentibus, cataplasma, eo quod inductio sola sit; emplastrum, eo quod inducatur; malagma, eo quod sine igne maceretur et vulneri apponatur. Haec breviter de corporalibus dicta sunt medicinis, nunc vero de spiritualibus aliqua subjungamus.

Est autem et mentis vulnus, quod oleo sancti Spiritus fovetur, et pacificis sermonibus quibus expellitur nequitiae virus. Sunt enim verborum fomenta [Col. 0850C] et medicamenta; sunt legis vincula, quibus alligati solvuntur, confracti solidantur. Sub his itaque versibus irrevocabilis malorum insania plangitur, qui omnem medicinam repellunt, quam quasi super vulnus Christus attulit, qui vinum et oleum in semivivi relicti vulnera effudit et alligavit, et stabulario qui curam illius haberet, commisit, qui de Jerusalem descendebat in Jericho (Luc. X). Caveamus ergo ne ab Jerusalem descendamus peccando, sed ascendamus benefaciendo. Si tamen peccaverimus, non desperemus, quia medicum habemus, qui ligaturam coelestium scilicet verborum super vulnus imponit, dicens: Poenitentiam agite; appropinquavit enim regnum coelorum (Matth. III). Haec [Col. 0850D] medicina, scilicet poenitentia, vulnera curat, confracta solidat. Ideo desperati planguntur, qui contra Christum et Ecclesiam incessanter debacchantur deridentes et subsannantes, qui secundum opera sua judicabuntur

Unde sequitur: Reddes ei vicem, Domine, juxta opera manuum suarum. THAU signum erravit, vel consummavit interpretatur. Quae enim hic dicuntur, signa sunt futurorum. Unde Psalmista: Ostendisti populo tuo dura, etc. Et iterum. Dedisti metuentibus te significationem ut fugiant a facie arcus (ibid.), Sed quia noluerunt advertere, Reddes eis vicem, Domine, juxta opera manuum suarum. Hanc primum [Col. 0851A] Judaeis reddidit, qui corde obdurati et perfidia caecati, a fide et veritate amplius expulsi sunt, nec possunt intrare justitiam Dei et viam salutis: qui enim vitam peremerunt, mortem meruerunt. Erraverunt enim secundum quod THAU littera interpretatur erravit. Errat autem et omnis reprobus, qui corde impoenitenti obduratur. Ideo et Dominus consummavit justitiam suam, quod significatur per THAU litteram quae justitiam sonat. Unde sequitur: Dabis eis scutum cordis laborem tuum, quia videlicet dum laborem passionis deriserunt, eodem cor suum texerunt, nec praedicationis jaculis penetrari permiserunt. Sic quoque reprobi, quos invitat ad poenitentiam patientia Dei, eamdem opponunt sibi quasi scutum cordis, ut non videant quod sustinens [Col. 0851B] laboret; et sic thesaurizant sibi iram. Tenditur arcus judicii, dum sustinet patientia Dei; sed hi duritiam cordis et excusationes objectant, ne verba vitae suscipiant. Hinc Dei Filius per prophetam dicit: Laboravi sustinens (Jer. VI). Tunc laborando sustinuit, quando in passione poenitentiam eorum misericorditer exspectavit. Quia ergo significationem, ut fugerent a facie arcus, contempserunt, recte sequitur: Persequeris in furore, et conteres eos sub coelis, Domine, ut quia obdurati et sedentes in cathedra pestilentiae et surgentes contra Dominum, tanquam pulvis a facie terrae sub coelis conterantur, quia nec coelum esse, nec coelestibus disciplinis voluerunt inhaerere. Qui enim Christum et membra [Col. 0851C] ejus persecuti sunt, jure in furoris persecutione contriti sunt, ut audiant: Discedite a me, maledicti, in ignem aeternum, etc. (Matth. XXV). Haec sunt enim signa quae praecurrerunt, ut fugerent a facie arcus; et noluerunt. Unde retro sub hac littera voce Ecclesiae promissum est: Ingrediatur omne malum eorum coram te; et devindemia eos, sicut vindemiasti me propter iniquitates meas (Thren. I). Et in alio alphabeto: Non fuit in die furoris Domini qui effugeret, et relinqueretur, etc. (Thren. II). Recte ergo THAU consummationem sonat, quia sub ipsa fidem et consummationis accepit justitiam, quae Christus est; impietas vero consummationem damnationis et finem, ne ultra possit exaltari. In utrisque praecedentia signa virtutem exhibent suae significationis: [Col. 0851D] nam Dominus ostendit populo suo dura in signo crucis, ut liberentur electi; illi vero qui signo crucis noluerunt signari, consequenter veritas signorum et contritio aeterni supplicii, qui contra documenta et contra miracula scutum perfidiae objecerunt. Electi vero habent scutum bonae voluntatis quo coronantur, quia quos Deus protegens adjuvat, remunerans coronat. De scuto reproborum dicitur: Corpus illius quasi scuta fusilia (Job XLI). Corpus enim diaboli, id est reprobi, quasi scuta fusilia fragiles sunt et infirmi. Scuta fusilia contra sagittas quidem sunt robusta, casu autem fragilia. Sic et reprobi per obstinationem duri sunt, per vitam fragiles, nullo praedicationis jaculo [Col. 0852A] penetrantur, quia scuto pravae defensionis proteguntur.

[(13) 1Kb] Scriptura sacra scuti nomine aliquando verti in parte prospera, aliquando vero in adversa consuevit. Nam scuti defensio pro divina protectione ponitur; nonnunquam vero pro humana repugnatione memoratur. Pro divina enim protectione per Psalmistam dicitur: Scuto bonae voluntatis tuae coronasti nos (Psal. V). Scuto nos Dominus coronare perhibetur, quia quos protegens adjuvat, remunerans coronat. Rursum pro humana repugnatione per eumdem prophetam scutum ponitur, sicut ait: Ibi confregit potentias, videlicet cornu, arcum, scutum, gladium et bellum (Psal. LXXV). In cornu quippe elatio superborum, in arcu enim insidiae longe ferientium, [Col. 0852B] in scuto autem obstinata duritia defensionum, in gladio vicina percussio, in bello autem ipsa contra Dominum mentis motio designatur. Quod nimirum totum in sancta Ecclesia confringitur, dum mentes Deo resistentium superposito jugo humilitatis edomantur. Hinc rursum per eumdem Psalmistam dicitur: Arcum conteret, et confringet arma, et scuta comburet igni (Psal. XLV). Arcum enim Dominus conterit, cum occulta insidiantium machinamenta dissolvit. Arma confringit, cum ea quae contra se erecta fuerant, patrocinia humana comminuit: sicut igni comburet, cum peccantium mentes obstinata se duritia defendentes, ad poenitentiam, et confessionis ardorem sancti Spiritus calore succendit. [Col. 0852C] Quod vero hoc loco corpus Leviathan istius scutis fusilibus comparatur, perscrutandum nobis innuitur, quia durum quidem, sed tamen cum labitur, frangibile solet esse vas omne quod fusile est. Scuta ergo, si sint fusilia, in suscipiendo sagittarum percussiones robusta sunt, sed casu frangibilia. Ictu quidem ferientium minime penetrantur, sed suo se lapsu per fragmenta dissolvuntur. Corpus vero Leviathan istius, id est omnes iniqui, quia per obstinationem duri sunt, sed per vitam fragiles scutis fusilibus comparantur. Cum enim verba praedicationis audiunt, nullo correctionis jaculo se penetrari permittunt, quia omni peccato quod faciunt, scutum superbae defensionis opponunt. Nam cum quisque tali de reatu suae iniquitatis arguitur, non mox cogitat [Col. 0852D] quando culpam corrigat, sed quid in adjutorium suae defensionis opponat. Nulla igitur veritatis sagitta penetratur, quia verba sanctae correctionis in scuto excipit superbae defensionis. Unde bene de Judaeis contra praecepta Domini superba se defensione tuentibus per Jeremiam dicitur: Redde eis vicem, Domine, juxta opera manuum suarum (Thren. III). Moxque eamdem vicem expressius subdidit, dicens: Dabis eis scutum cordis, laborem tuum. Labor quippe Domini apparens inter homines passibilis ejus humanitas fuit, quam Judaei superbe sapientes, dum cernerent, despexerunt: eumque immortalem credere dedignati sunt, quem natura passibilem, et [Col. 0853A] mortalem viderunt: cumque ejus humilitatem aspicerent, superbiae fastibus obdurati, summa cura moliti sunt, ne eorum mentes sancta praedicantium verba penetrarent. Dum ergo eis Dominus vicem malorum operum redderet, dedit illis scutum cordis laborem suum; quia recto judicio illos contra se superbe obstinatos exhibuit, unde ipse pro nobis in infirmitate laboravit. Repulerunt quippe a se verba praedicantium, quia dedignati sunt in Domino infirma passionum. Laborem igitur Domini contra eumdem Dominum scutum cordis habuerunt; quia superbe sapientibus in eo despectus apparuit, quod propter eos humilis fuit. Hoc scutum, sicut jam superius diximus, primus ille peccator tenuit, qui quaerenti Domino, cur lignum vetitum tetigisset, [Col. 0853B] non in se culpam retulit, sed a muliere, quam Dominus dederat, se accepisse respondit (Gen. III); ut quasi reatum suum oblique in actorem elideret, qui mulierem dederat quae talia persuaderet. Hoc etiam scutum requisita mulier tenuit, quando nec culpam ad seipsam retulit, sed serpentis illam persuasionibus replicavit, dicens: Serpens decepit me, et comedi (ibid.); ut ipsa quoque reatum suum in Creatorem oblique reduceret, quod illic intrare serpentem persuasurum talia permisisset. Serpens vero jam non requiritur, quia nec ejus poenitentia quaerebatur. Hi autem, quorum poenitentia quaesita est, scutum nequissimae defensionis vel corruptionis protulerunt. Unde nunc usque in usum peccantium trahitur, ut cum culpa agitur, defendatur; et unde reatus veniam [Col. 0853C] habere debuit, inde cumuletur. Bene ergo dicitur: Corpus illius quasi scuta fusilia (Job XLI); quia omnes iniqui ne ad se corripientium verba perveniant, quasi contra castigantium jacula scuta defensionis parant.

De talibus ergo recte plangitur: Dabis eis scutum cordis laborem tuum: abutentes enim Dei patientia, cogitant Deum non curare talia, aut non videre, aut Conditorem in causa esse, sicut Adam, qui ait: Mulier, quam dedisti mihi, persuasit, et comedi; mulier quoque culpam retorquens in serpentem, obliquat in auctorem. Hoc scuto protectus Cain, ait superbe et contumeliose: Nescio, Domine: nunquid fratris mei custos sum ego? (Gen. IV.) Nescio, Domine; fraudulenta humilitas, et falsa negatio: Nunquid [Col. 0853D] custos fratris mei sum ego? Contumax contra Deum objurgatio. Sic quisque dum Dei patientia abutitur, et signa judicii metuere dedignatur, nec signo hujus litterae munitur, et justa damnationis vindicta multatur, qui non solum erravit, verum etiam consummavit, et implevit mensuram peccatorum suorum. Unde dicitur: Nondum completa sunt peccata Amorrhaeorum (Gen. XV): quibus scilicet completis, mox promissio, et vindicta venit, quod hic quoque ostenditur per litteram, quae consummavit interpretatur. Peccatum consummatum generat mortem (Jac. I), et cor durum et impoenitens consummationem. Cum [Col. 0854A] gemitu ergo et lacrymis oremus, ut cor nostrum molliat Dominus, ut ejus signa metuamus, et potati vino compunctionis, fugiamus a facie arcus (Psal. LIX).

Iterum subjungit, dicens: Velociores fuerunt persecutores nostri aquilis coeli: super montes persecuti sunt nos, in deserto insidiati sunt nobis (Thren. IV). Allegorice. Quia omnium propheta lamentationes, et personas, et proprietates in se transformat, omnibus factus omnia, plangit persecutiones Ecclesiae cujus persecutores aquilis velociores. Immundi siquidem spiritus velociores sunt nequitia, fraude et agilitate naturae ad lacerandum et devorandum, quam aquilae coeli, id est praedicatores ad eripiendum. De quibus dicitur: Ubi fuerit corpus, illic [Col. 0854B] congregabuntur et aquilae (Matth. XXIV); quia memoria passionis Christi celebratur, et panis et vinum per mysterium sanctae orationis in corpus et sanguinem ejusdem Domini nostri Jesu Christi transsubstantiatur; advolant aquilae coeli quasi ad escam, ut de morte ejus vitam percipiant.

Sed velociores sunt aereae potestates, quia non est super terram potestas, quae comparetur eis, ut ait Dominus ad beatum Job de Leviathan (Job XLI). [(14) 1Kb] Potestas ejus super terram cunctis eminentior esse perhibetur, quia si actionis suae merito infra omnes cedit, omne tamen hominum genus naturae angelicae conditione transcendit. Quamvis enim internae felicitatis beatitudinem perdidit, naturae tamen suae magnitudinem non amisit: cujus adhuc [Col. 0854C] vires humana omnia superant, licet sanctis hominibus meritorum suorum dejectione subjaceat. Unde et eisdem sanctis contra hunc certantibus retributionis suae meritum crescit, eo quod ille ab eis vincitur, qui per naturae potentiam quasi jure se hominibus superasse gloriatur.

Iste igitur Leviathan, et satellites ejus rugiunt, et quaerunt quos devorent. Super montes, inquit, persecuti sunt nos, etc., quia dum ad Ecclesiae regimina extolluntur, acrius eos ad persequendum excitant; nec in specula apostolicae sedis securi sunt, quia quos super montes elevatos vident, ut caeteros diligentius inspiciendo conservent, ad culmina virtutum provocent, tanto ardentius et audacius infestant. In deserto insidiati sunt nobis. Per desertum [Col. 0854D] vita monastica aut eremitica, quae in desertis et solitudinibus agitur, designatur, contra quos quasi athletas fortiores invisibiles saeviunt hostes: sed quia curis saecularibus expediti contra hostes tantum solliciti sunt et circumspecti, ideo occultius insidiantur illis quos vident latere in occultis. Sed qui super montes exaltati eminent, exaltatos manifestis viribus, crebris assultibus [(15) 1Kb] infestant. His aquilis coeli saepe hostes velociores sunt ad decipiendum, quam illae ad cavendum. Qui aquilae coelis convenienter dicuntur, quia despectis terrenis in coelestibus spatiantur. Notandum autem quod ovibus, vel [Col. 0855A] bobus, vel equis, vel vulturibus, vel quibuslibet avibus non dicuntur velociores, sed aquilis coeli. Unde alibi: Grex perditus factus est populus meus; pastores seduxerunt eos feceruntque vagari in montibus: qui scilicet de monte in collem transierunt obliti cubilis sui (Jer. L).

Sequitur: Spiritus oris nostri Christus Dominus captus est in peccatis nostris. Cui diximus: In umbra tua vivemus in gentibus. Haec Judaei de Josia dictum [(16) 1Kb] putant, quia rex justus non suis sed pro peccatis populi occisus sit, in quo spem suam posuerunt, cujus alas ubique gentibus opponebant. Sed verissime Christus hic intelligitur, qui pro peccatis humani generis, non pro suis a Judaeis captus est et occisus, cujus divinitas notatur, cum dicitur: [Col. 0855B] Spiritus oris nostri Christus Dominus, etc. Spiritus enim dicitur filius secundum illud: Spiritum rectum innova in visceribus meis (Psal. L). Humanitas insinuatur, cum dicitur: Christus Dominus captus est in peccatis nostris: quia enim una persona est homo et Deus, ubi Christus capitur, ibi et Deus capi dicitur. Spiritus oris nostri bene dicitur Christus, quia quem corde credimus, ore confitemur secundum illud: Corde creditur ad justitiam, ore autem confessio fit ad salutem (Rom. X) Oris autem est aspirare et respirare: et infusionem gratiae aspirando percipimus, et respirando confitemur. Sed eorum quippe [(17) 1Kb] ista vox est qui ita habent in ore verbum veritatis, quae Christus est, sicut et in corde, quia ex abundantia cordis os loquitur (Matth. XII) [Col. 0855C] Christus captus est in peccatis nostris; ut nostra scilicet peccata deleret, non pro suis, quia quae non rapuit, exsolvit (Psal. LXVIII). Cui diximus: In umbra tua vivemus in gentibus, quia ipse est exspectatio gentium (Gen. XLIX), et semen Abrahae in quo benedicentur omnes gentes (Gen. XII). In Christum hunc propheta corde credebat, et ore proferebat: In umbra tua vivemus in gentibus. Christus enim erat venturus, ut cum Judaeis salvaret gentes. Unde per futurum dixit, vivemus, qui in peccatis mortui eramus. In umbra tua, inquit, vivemus, de qua dicitur: Sub umbra alarum tuarum protege me (Psal. XVI). Christus captus est et crucifixus; sub umbra passionis nos protexit, quasi alis in cruce extensis. Caro ejus nobis umbra fuit, quae aestus nostrae mentis [Col. 0855D] refrigeravit, et varias aestuum passiones temperavit: nam et per ipsius gratiam apostolorum umbra sanabat infirmos (Act. V). Caro ejus sicut umbra fuit, quia vidimus eum non habentem speciem, neque decorem (Isa. LIII). De qua dicitur: Ascendet Dominus super nubem levem, et ingredietur Aegyptum, id est mundum (Isa. XIX). Haec est nubes lucida super apostolos, ne eos iniquitatis exureret ardor: quod propheta praedicebat jam, scilicet: In umbra ejus vivimus in gentibus. Nam et propheta eum in umbra videbat, qui quasi in speculo mentis divino illuminatus spiritu futura praevidebat. Nunc autem totum [Col. 0856A] illuminat mundum, quamvis adhuc per umbram sui corporis, id est Ecclesiae, videamus eum, nondum facie ad faciem. In hac umbra refrigerati spe vivimus. Notandum quod omnis lamentationis intentio ad hunc finem tendit, in quo omnis molestia finitur; postea vero quasi bivium demonstratur, quia pars electa tenet dexteram, reproba vero peccatis polluta amplectitur laevam. Unde ei damnatio aeterna, alii vita perpetua, cum absterserit Dominus omnem lacrymam ab oculis omnium sanctorum (Apoc. XXI). Quod crux Domini sicut tribunal judicis praesignavit, ubi per fidem alter eorum qui hinc inde pendebant, assumptus est, alter per blasphemiam damnatus (Luc. XXIII), quia praecedentem [(18) 1Kb] coram oculis contempsit viam.

[Col. 0856B] Velociores fuerunt persecutores nostri aquilis coeli, etc. Haeretici saepe in disputando velociores sunt aquilis coeli, id est doctoribus plebis, quos persequuntur super montes: super montes scilicet Scripturarum, et doctrina apostolorum et sanctorum Patrum, eremitis insidiantur fraudibus, mellifluisque sermonibus. Nota quantis urgemur malis. In occulto instant insidiae, in aperto super montes saevit persecutio, ut pastores dejiciat, oves sternat secundum illud: Percutiam pastorem, et dispergentur oves gregis (Zach. XIII). Spiritus oris nostri Christus Dominus. Sicut ex hoc aere spiritum ducimus, quem ad ipsum reducimus, et inde vivimus, ita homo interior per fidem spiritum Dei attrahit, unde vivit. Et rursus ei, quod vivit, quod orat, quod benefacit, [Col. 0856C] quod cogitat: quod [(19) 1Kb] omnia bona sua ipsi adscribendo, reddit.

Quousque igitur, Judaei, permanetis increduli, nec credere vultis in Filium Dei, qui vobis prophetarum manifestissimis fuit praeconiis praenuntiatus, et certissimis documentis ac figuris praeostensus? Nonne ille sanctissimus propheta Elias, cujus lingua, vestris, quod verum est, peccatis exigentibus, coelum orando clausit, iterumque, Deo miserante, opportuno tempore aperuit, eumdem in suis operibus Dei Filium pro salute nostra ac totius Ecclesiae venturum et moriturum praefiguravit, quando filium viduae resuscitavit?

Sic enim legitur in ipsius prophetae historia: Aegrotavit filius mulieris matris familiae, etc. (ibid.) [Col. 0856D] Vidua haec apud quam hospitabatur Elias, et cujus benedixit farinam et oleum, Synagoga est Judaeorum, quae Moysi morte viduata, filium nutriebat parvulum, hoc est carnalem populum. Hic ad ingressum Eliae, id est Salvatoris nostri Jesu Christi, febre infidelitatis infirmabatur, quia in eum non credidit, sed superbiendo sprevit, et odiendo cruci sine causa affixit. Unde mater ejus Synagoga de adventu ac praedicatione ejus, scilicet Christi, conqueritur quasi ipse esset causa interfectionis populi dicens: Quid mihi, et tibi, vir Dei? ingressus es ad me, ut rememorarentur iniquitates meae, et interficeres [Col. 0857A] filium meum? (ibid.) Hinc est quod Caiphas ait: Expedit ut unus moriatur homo pro populo, et non tota gens pereat (Joan. XI), Sicut propheta verbis viduae non exasperatur quin potius miseretur; ita Redemptor noster non exasperatur malitia Judaeorum, sed misertus sui populi tulit eum de sinu matris, cum tulit de carnali observantia legis, et posuit eum super lectulum suum, hoc est, demonstravit ei vitam habere in morte sua, expanditque se Dei Filius super puerum tribus vicibus, dum populo Judaeorum insinuabat fidem sanctae Trinitatis. Tulit Elias puerum, et reddidit illum matri suae, cum Dominus noster populum salvans credentem, signa et miracula ostendit incredulis, ut cognoscerent illum veraciter vivere, qui credit in [Col. 0857B] nomine ejus. Et sic eveniet circa finem mundi, ut plebs Judaica veritate superata, clamet ad Christum dicatque: Nunc in isto cognovi, quia vir Dei es tu, id est verus Dei et hominis Filius, et verbum Domini, id est verbum Dei Patris in ore tuo verum est.

Miror. Judaei, quare non erubescitis, qui tot figuras, tamque veracissima testimonia in lege et gente vestra de Christo reperitis, et tamen ipsum Deum verumque hominem esse credere non vultis, qui toties vos eripuit de durissimo servitutis jugo et de cunctis malis.

Naboth etiam de stirpe vestra occisum pro vinea sua, eumdem Dei Filium in sua praesignavit morte [Col. 0857C] passurum pro salute humana (III Reg. XXI) Naboth quippe interpretatur conspicuus, sive possessio. Jezrael honestas Dei, vel semen Dei. Hoc totum convenit Filio Dei, qui est splendor gloriae, quem constituit Deus Pater haeredem universorum (Hebr. I). Hic Naboth, scilicet Christus, habuit vineam, de qua dicitur: Vineam de Aegypto transtulisti, etc. (Psal. LXXIX). Hanc vineam concupivit Achab, qui interpretatur frater Patris, id est populus Judaicus, de qua vinea, id est de quo populo secundum carnem voluit Achab hortum facere olerum, ut ibi vinum spirituale germinare debuit, ibi fragilia Pharisaeorum dogmata transplantaret. Naboth vineam dare nolenti, id est Christo Pharisaeorum superstitionibus non consentienti, impia Jezabel, id est Synagoga [Col. 0857D] machinata est mortem. Interpretatur Jezabel cohabitatrix, sive fluxus vanus, quia Synagoga habitare videbatur in domo Domini, sed per varia desideria defluebat. Vinea ergo Naboth Ecclesia est de gentibus congregata: hanc occiso Christo mali coloni praeripere moliebantur, cum fidem, quae per eum est, exstinguere, et suam quae ex lege justitiae est, praeferre, ac gentibus imbuendis conabantur inserere. Falsis testibus accusantibus Naboth, exstitit lapidatus; Christus autem de illo Judaeis falsa asserentibus, est crucifixus. Lapidatus est Naboth propter vineam patrum suorum; crucifixus est Christus pro vinea sua, id est pro Ecclesia tam ex [Col. 0858A] Judaeis quam ex gentibus, ut eam Deo Patri acquireret, ac de manu antiqui hostis eriperet, ad aeternae vitae gaudia secum proveheret. Lapidatus est Naboth extra muros urbis Samariae; crucifixus est Christus extra portam Jerusalem in loco, qui dicitur Calvariae. O infelices, imo infelicissimi Judaei quousque in incredulitate permanetis, et tam evidentissimis signis atque figuris, quae de Christi nativitate, passione, et resurrectione in lege et gente vestra inveniuntur, fidem non attribuitis? quid apertius quidve clarius audire vultis? Nihil sub coelo verius, nihil firmius, nihil utilius audire potestis. Sed si hanc veracissimam veritatem ignoratis, vel de ea dubitatis, omnibus utique bonis privati estis.

[Col. 0858B] Elisaeus etiam ejusdem Eliae discipulus Christum praefiguravit in suis operibus. Elisaeus quippe salus Dei interpretatur. Nam et in hoc quod capilli de ejus defluebant capite, Christum praesignabat a discipulis relictum in passione. Christus est enim totius Ecclesiae caput, et hujus capitis capilli omnes sunt apostoli, caeterique fideles in ejus amore, atque doctrina perfecti. Unde dicitur: Mea doctrina non est mea, sed ejus qui misit me Patris (Joan. VII). Calvus ergo in passione fuit Christus, quia ab omnibus discipulis exstitit derelictus. Elisaeus salus Domini interpretatur, ut diximus, quia illum praemonstrabat, qui ad salutem mundi a Deo Patre mittendus erat [(20) 1Kb] . Elisaeo in montem ascendenti illudebant pueri, dicentes: Ascende calve, ascende calve [Col. 0858C] (IV Reg. II); quia Elisaeus noster, scilicet Christus, ascensurus erat in loco Calvariae, cui illudebant Judaei Pilato vociferantes: Crucifige, crucifige eum (Luc. XXIII). Elisaeus ascendens in Bethel, id est domum Domini, maledixit pueris, qui sibi illudebant, et egressi duo ursi de saltu laceraverunt ex eis quadraginta duos: similiter et Christus, postquam ascendit coelos, quadragesimo secundo anno immisit duos ursos de silvis gentium, Vespasianum scilicet et Titum, qui Judaeos crudelissime dejecerunt, ibique sanguis eorum effusus est, ubi Dominum suspenderunt.

Mulier Sunamitis habebat filium, quem quia alium non habebat, delicate nutriebat: qui quadam [Col. 0858D] die domum egressus, ad patrem suum et ad messores pergens in agrum, ut reor, aestu percussus, eodem die mortuus est in gremio matris suae (IV Reg. IV). Puer iste typum filiorum Israel tenuit, quos Deus per Moysen de Aegypto liberavit. Sicut egressus est puer ut ad patrem suum et ad operarios pergeret, et eodem die mortuus est, sic Israeliticus populus egressus est ex Aegypto, ut ad Deum Patrem, et operarios messis, id est ad Moysen, et Aaron, et caeteros suae salutis doctores pergeret, et in itinere, hoc est, in deserto, mortuus est in gremio matris suae Synagogae. In hoc loco Sunamitis Synagogam significat. Quare Israeliticus [Col. 0859A] populus in deserto mortuus est? quia videlicet postquam in Aegypto excrevit, et per Moysen in desertum eductus, Domini vocem audierat; quando lumine scientiae illustrari debuit, mox animo ad idololatriam recurrens mortuus est. Quasi ergo Sunamitis pro puero, ut de morte resuscitaretur, Elisaeum rogat, cum Moyses, et Aaron Ur et Josue, caeterique patres Deum exorant, ne eos in deserto propter peccata prosternat, sed misericorditer et potenter ad terram promissionis perducat. Unde Moyses: Quiescat, Domine, ira tua, et esto placabilis super nequitiam populi tui etc. (Exod. XXXII), Elisaeus, qui in hoc loco Domini figuram gerit, ad resuscitandum mortuum per puerum virgam mittit, sed tamen idem mortuus non surrexit [(21) 1Kb] . Ergo [Col. 0859B] dum Dominus per Moysen legem dedit, quasi per puerum virgam misit, sed puer, Moyses scilicet, per virgam, id est terrorem legis mortuum suscitare non valuit, quia lex neminem ad perfectum perduxit (Hebr. VII). Ipse igitur per se Dei Filius veniens super cadaver prosternitur, quia cum in forma Dei esset, semetipsum exinanivit formam servi accipiens (Philipp. II). Huc et illuc in domo deambulabat, quia et Judaeos et gentes ad coelestia regna per fidem vocabat. Super mortuum Eliseus inspirat, puer vero septies oscitat; quia divini muneris gratia septiformem Spiritum in peccati morte jacentibus aspirat. Moxque is, quem terroris virga suscitare non potuit, per amoris spiritum puer ad vitam rediit. Ideo populum Israeliticum puerum dicit, [Col. 0859C] quia Dei cognitione parvulus exstitit.

Quousque igitur Judaei obstrusa aure, et infido corde increduli permanetis, qui tanta tamque praeclara Christi beneficia erga vos exhibita cernitis, et ipsum verum Dei Filium esse non creditis? Ille vos sicut piissimus Pater fovendo, blandiendo, nutriendo ab inimicis visibilibus et invisibilibus eripiendo, temporalia bona tribuendo, sempiterna promittendo, ad amorem, et dilectionem sui exemplis, et verissimis figuris, sanctorumque prophetarum praedicationibus provocavit; vos autem non solum illius beneficiis ingrati, et praeconiis prophetarum increduli semper exstitistis, verum etiam iniquis operibus illum exacerbastis; ipsius verba, [Col. 0859D] et sanctorum apostolorum audire renuistis; diis alienis, potius quam illi servire maluistis; tandem causa invidiae eum cruci affixistis; depositumque de cruce ac sepultum cum omni diligentia custodire fecistis. Ille vero sepultus carnem in sepulcro relinquens, in anima ad liberandum electos, qui apud inferos captivi tenebantur descendit; tertia die, spoliato inferno, ad sepulcrum rediens, idem corpus, quod deposuerat, resuscitavit; et eamdem, quam secum misericorditer ac potenter ab inferis captivitatem duxerat, quadragesimo die coelum ascendens in aeterna beatitudine collocavit, seque ipsum in Patris dextera recepit, a quo nunquam, [Col. 0860A] quamvis ad nos clementer descendens, recessit. Divinitas etiam illius quamvis in anima ad infernum descenderit, corpus tamen in monumento non reliquit. Nunc ergo Judaei gens perfida, quae sine consilio estis, ut ait Moyses, et sine spiritali prudentia (Deut. XXXII); si eumdem Dei et hominis Filium judicantem vultis habere propitium, et ejus iram evadere, in dextera Patris illum regnantem fideliter nobiscum adorate. Forsitan dicetis mihi: Nunquid quamvis sero, si ad eum conversi fuerimus, illius resurrectionis participes erimus? Sed si hoc dicitis, exemplis veterum vera esse, quae dixi, probare potestis.

Nostis Elisaeum, de cujus superius virtutibus aliqua diximus, veridicum fuisse prophetam in gente [Col. 0860B] vestra a Deo constitutum: qui cum aegrotare coepisset, et ad visitandum eum Joas rex Israel descendisset, coramque eo flevisset, et per fenestram orientalem jussu illius sagittam jecisset, terramque tertio jaculo percussisset, ei vir Domini praedixit, quoties Syriam percussurus esset. Mortuus est ergo in eadem infirmitate Elisaeus, et a supradicto rege ejusque populo honorifice sepultus. Latrunculi autem de Moab venerunt in terram in ipso anno. Quidam autem sepelientes hominem, viderunt latrunculos, et projecerunt cadaver in sepulcro Elisaei. Quod dum tetigisset ossa Elisaei, revixit homo, et stetit super pedes suos (IV Reg. XIII). Elisaeus ergo, ut supra diximus, interpretatur Domini salus; figuram igitur Christi tenuit, qui mundum salvare [Col. 0860C] venit. In hoc etiam quod regem Israel contra Syriam armavit, Christum figuravit, qui rectoribus Ecclesiae armis spiritalibus se induit, et contra hostem antiquum praecipit praeliari. Ipsis etiam praecipitur terram, id est carnales homines jaculo praedicationis percutere. Tribus vicibus terram jaculo percutere, est Trinitatis fidem carnalibus per doctrinam insinuare. Sagittae sunt verba, quae doctores proferunt, quia usque ad audientium cor perveniunt. Latrunculos daemones designant, qui animas ad interitum rapiunt. Possunt etiam per latrunculos haeretici designari, qui fideles, ne in Christum recte credant, pravis suasionibus a veritatis tramite avertunt, eosque secum miserabiliter, [Col. 0860D] ac damnabiliter ad perditionem trahunt. Cadaver mortui hominis universum designat humanum genus. Resurrectio igitur cadaveris per contactum ossium Elisaei significat, quod quicunque firma fide mortem Christi tangunt, et spem suam veraciter in eo collocant, sine dubio ejus resurrectionis participes erunt. Cadaver minime resurrexisset, nisi Elisaei ossa tetigisset; quia humanum genus nequaquam per justitiam, quae Christus est, resurrexisset; sed, peccatis exigentibus, aeterna morte sopiretur, nisi in Christum mortuum, sepultum, et veraciter resuscitatum, atque in dextera Patris regnantem fideliter credidisset. Christus est ergo [Col. 0861A] causa resurrectionis, et cum Patre totius nostrae felicitatis. In eo igitur ab aeterna morte eripiuntur, et aeternaliter vivunt, qui in eum veraciter credunt. Unde ipse ait: Ego sum via, veritas, et vita (Joan. XIV). Cur ergo, Judaei, nunc usque increduli permanetis qui in lege, et gente vestra tot veritatis attestatores, tamque de Christi nativitate, passione et resurrectione manifesta signa invenitis? Cur per vestram stultitiam atque incredulitatem non solum aeternae vitae felicitatem amittitis, sed etiam vos ipsos aeterni incendii flammis destinatis? Si Christum Dei esse Filium negatis, omnibus bonis privati estis. Poeniteat ergo vos, illum usque modo negasse, et deinceps veram illi fidem exhibete. Credite illum ex Deo Patre ante omnia saecula natum [Col. 0861B] ineffabiliter esse, et in fine temporum de Virgine matre veram hominis substantiam pro salute humani generis assumpsisse. Veram habet de Patre naturaliter aeternam et incommutabilem divinitatem; veram accepit in fine temporum de matre naturaliter humanitatem. Scimus, quia si illum regem gloriae esse cognovissetis, cruci nequaquam affigeretis (I Cor. II). Salva ergo et intacta divinitate sua, pro salute nostra passus est in humanitate asssumpta. Si igitur ab eo veniam consequi plenam quaeritis, credere in eum ultra ne differatis. Sed, si mihi Christiano homini veram vobis fidem suadenti forsitan non vultis credere, saltem David regi et prophetae idipsum vobis praecipienti credite. [Col. 0861C] Audite ergo quid vobis praecipiat placata aure: Accedite, inquit, ad eum, et illuminamini; et facies vestrae non confundentur (Psal. XXXIII). Sicut superius intimavimus, Dominus noster Jesus Christus cum Patre et Spiritu sancto unus Deus est verus. Accedite igitur ad eum fideliter credendo, quia per ipsum Deus Pater omnia creavit ex nihilo. Nunquam a se repellit, sed misericorditer suscipit, quos fideliter in se credere conspicit. Illos ab initio solos a seipso consuevit repellere, quorum animos contra se novit obstinatos permanere. Justo siquidem judicio erga se elatos abjicit, et mira charitate ad se devotos astringit, quia ab initio superbis resistit, et humiles colligit (Jac. IV). Unde Abigail ad David dixit:

[Col. 0861D] Erit anima mei Domini custodita quasi in fasciculo viventium, apud Dominum. Porro inimicorum tuorum anima rotabitur, quasi impetu, et circulo fundae (I Reg. XXV). Pulcherrima comparatione statum justorum, et reproborum discernit. Horum quippe animas appellat viventes, illorum vero spiritali morte praeoccupatas: Anima enim, quae peccaverit, ipsa morietur. (Ezech. XVIII). Hos fasciculo, illos lapidi fundae assimilavit. Fasciculus enim constringitur ut servetur; lapis in funda ponitur, ut abjiciatur. Sic enim electi pressuris tribulationum constringuntur, ut his admoniti arctius ad invicem mutua charitate nectantur, et adunati manu Redemptoris in perpetuum conserventur. Reprobi quanto latius voluptati suae dimittuntur, tanto longius [Col. 0862A] a divinae visionis gloria projiciuntur. Ipsi enim de manu Dei repulsi sunt (Psal. LXXXVII). Mire autem omnipotentem superni protectoris providentiam describit, cum dicit animam sancti viri, quasi in fasciculo viventium, apud eum esse custoditam. Sicut enim facile est cuilibet fasciculum herbae, vel feni manu retentum conservare, ita virtus Salvatoris nostri electos ab initio usque in finem custodit. De quibus ipse ait: Non rapiet eos quisquam de manu mea (Joan. X). Sicut autem fasciculus alligatur, ita sanctorum coetus una charitate constringitur, et divino munimine circumdatur.

Ad vos iterum, Judaei, revertor loquendo, quia vestrae infelicitati plurimum condoleo, dum vos in fide Christi minus devotos intueor. Si ergo, ut supradictum [Col. 0862B] est, in fasciculo vultis custodiri, et colligari viventium, accedite fideliter ad Christum, qui est lumen verum, et illuminabit vos, quia ipse illuminat omnem hominem venientem in hunc mundum (Joan. I). Ipse quippe est sol angelorum, et refectio, quem Deus Pater ante omnia saecula genuit ex seipso. In ipsum ergo, dum potestis, credere festinate, quia si Filium non habetis, omnino Patrem minime potestis habere. Dum patienter vestram exspectat poenitentiam, cum lacrymis ab eo veniam postulate, ne forte si nolueritis, vos tanquam sacrileges, et tanti homicidii reos in sui districti judicii condemnet examine. Quamvis illum cruci sine causa affixeritis, et per invidiam morti tradideritis; tamen si animo contrito coram eo poenitentiam egeritis, [Col. 0862C] consequi ab illo plenam indulgentiam non dubitetis. Naturaliter est enim pius, et erga poenitentes benignus. Ponite ergo in conspectu ejus verae compunctionis lacrymas, et sicut piissimus pater, velut nubem, et quasi nebulam delebit iniquitates vestras. Ad ipsum accedere festinate, et de ipsius misericordia confidite. In eum credere ne differatis, et de ejus bonitate ultra non dubitetis.

Vos interea rogo, fratres charissimi, ut pro ejusdem perfidae gentis caecitate Domino assidue preces fundatis, quatenus eorum corda rore suae gratiae dignetur emollire, et ad seipsum pie convertere, quia potens est ipse de lapidibus istis suscitare filios Abrahae (Matth. III). Instantia ergo vestrae orationis ab eorum cordibus tenebras expellat infidelitatis. [Col. 0862D] Studium vestrarum precum conjungat eos turbis fidelium. Si fieri potest, cum Dei juvamine ad gremium sanctae Ecclesiae orando eos reducite. Quamvis illi digni non sint impetrare clementiam, vos tamen cum pro eis oratis, aeterna vobis acquiritis praemia. Vos tamen, dilectissimi, scire volo, quia Christus illis fuit promissus, sed nobis est datus. Sic ait ipse: Non sum missus nisi ad oves, quae perierunt domus Israel (Matth. XV). Nobis est igitur a Deo Patre donatus, et illis ablatus. Cum ignominia repulsus est ab eis, sed cum honore susceptus est a nobis. Abstulit illis Deus in perpetuum gentem et locum, nobis vero in possessionem aeternam dedit illum. Ad ultimum quoque illos tradidit omnibus [Col. 0863A] nationibus, quae sub coelo sunt in captivitatem; nos autem perduxit ad libertatem. Quid ergo inter haec, fratres charissimi, animadvertitis? Nunquid haec tam magna beneficia concessit nobis Deus pro nostris meritis? nunquid aliquid boni operati fuimus, pro quo tanta bona de manu Domini recipere meruimus? nequaquam. Non enim ab eo nostris meritis, sed sola ejus gratia redempti sumus.

Meritum quippe hominis, ut ait beatus Gregorius [(22) 1Kb] , superna gratia non ut veniat, invenit, sed postquam venerit, facit. Ad indignam ergo mentem veniens Deus, dignam sibi eam exhibet veniendo, et facit in ea meritum, quod remuneret, qui hoc solum invenerat, quod puniret. Libet inter haec mentis oculos ad illum latronem ducere, qui de falce [(23) 1Kb] ascendit crucem, [Col. 0863B] et de cruce paradisum: et aperte cognoscemus, quia non nostris meritis, sed sola Dei gratia redempti sumus. Intueamur, qualis ad patibulum venerit, et a patibulo qualis abscessit. Venit reus fraterno sanguine, et cruentus, sed in cruce interna gratia est mutatus. Sed ille qui mortem fratri intulit, morientis Domini vitam praedicavit dicens: »Memento mei, Domine, dum veneris in regnum tuum (Luc. XXIII).« In cruce manus ejus clavi pedesque confixerant, nihilque in eo liberum nisi cor et lingua remanserat: sed, inspirante Deo, totum illi obtulit, quod in se liberum invenit, ut juxta hoc quod scriptum est, corde crederet ad justitiam, et ore confiteretur ad salutem (Rom. X). In corde autem fidelium tres summopere manere virtutes, [Col. 0863C] testatur Apostolus, dicens: »Nunc autem manent fides, spes, charitas (I Cor. XIII).« Quas divina subito repletus gratia et accepit latro, et servavit in cruce. Fidem namque habuit, quia regnaturum Dominum credidit, quem secum pariter morientem vidit. Spem habuit, qui regni ejus aditum postulavit, dicens: »Memento mei, dum veneris in regnum tuum.« Charitatem quoque in morte sua vivaciter tenuit, qui fratrem et collatronem pro simili scelere morientem, et de iniquitate arguit, et vitam, quam cognoverat, praedicavit, dicens: »Neque tu times Deum, qui in eadem damnatione es. Et nos quidem juste: nam digna factis recipimus; hic vero nihil mali gessit (Luc. XXIII).« Ille, qui talis ad crucem venit ex culpa, ecce qualis a cruce recedit ex gratia. Confitebatur Dominum, quem [Col. 0863D] videbat secum in humana infirmitate [(24) 1Kb] , quando eum negabant apostoli, quem miracula viderant divina virtute facientem. Sed hi, qui salvari hominem propriis viribus astruunt, eamdem confessionem hominis ab ipsius esse virtute hominis suspicantur. Quod si ita esset, in Dei laude Psalmista non diceret: »Confessio et magnificentia opus ejus (Psal. CX).« Ab eo itaque accipimus recta confiteri, a quo nobis et magna dantur operari. Quia ergo nihil boni operis dedimus, pro quo tanta bona de manu Domini recepimus, illi necesse est, ut sine intermissione gratias referamus.

Ut ergo superius jam dictum est, Dei Filius Judaeis fuerat promissus, sed nobis est datus. Ab illis [Col. 0864A] crudeliter est morti traditus, et a nobis devote susceptus. Multo nimirum antea per Isaiam de illis dictum fuerat: Filios enutrivi et exaltavi, ipsi autem contemnentes spreverunt me (Isa. I). De nobis autem sic ait Psalmista: Populus, quem non cognovi servivit mihi; in auditu auris obedivit mihi (Psal. XVII). Quamvis ergo illum, charissimi, oculis non meruimus videre corporeis, dignum tamen est, ut illi obedientes simus in auditu auris; quia beati qui illum non viderunt, et crediderunt fideliter in eum (Joan. XX). Diligamus ergo eum sinceris mentibus, et serviamus ei totis viribus. Exeamus ad eum secundum Apostolum extra castra, improperium ejus portantes (Hebr. XIII). Quid est extra castra ad Christum exire, nisi renuntiatis omnibus hujus saeculi [Col. 0864B] deliciis, et saecularis vitae blandimentis, crucem pro amore illius ferre, et quod est gloriosius, si necesse fuerit, sicut ille pro nobis fudit, sic et nos sanguinem proprium fundere? Extra castra ad eum eximus; si extra patrem, extra matrem, extra filios, omnesque consanguineos, et extra proprias voluntates illi devote servire studemus. Improperium, inquit, ejus portantes. Improperium Christi portare est, crucem, passionem, flagella videlicet, clavorum fixuras, vulnus lateris, aceti potationem, arundinis percussionem, alapas, opprobria, derisiones, sputa, coronam spineam, mortem et sepulturam ejus non erubescere, sed devote cunctis gentibus et aperte praedicare. Unde Apostolus Timotheum admonebat, [Col. 0864C] dicens: Noli erubescere testimonium Domini nostri Jesu Christi (II Tim. I). Ac si apertius diceret: Noli erubescere Christum praedicare a Judaeis crucifixum; quia quamvis sustinuerit passionem, scilicet flagella, crucem, mortem et improperia, tamen resurgens a mortuis, et ascendens in coelum, data est ei omnis potestas a Deo Patre super omne, quod creatum est. Nos quoque improperium ejus portamus, cum illius exemplo humilia de nobis sentimus, superbiam exsecramus, humilitatem tenemus, temporalem gloriam respuimus, in domo Dei abjecti esse eligimus, divitias contemnimus, paupertatem voluntarie sustinemus, illatas nobis a proximis injurias aequanimiter toleramus; in frigore et nuditate, in vigiliis multis, in fame et siti, in jejuniis multis [Col. 0864D] illi servire studemus, ad ipsius venerandae passionis recitationem lacrymas fundimus, capillos capitis ad modum illius spineae coronae tondemus, ipsius vivificae crucis vexillum in frontibus nostris gestamus, insuper et in ejus nomine Christiani vocamur. Nam et cum pagani odio nominis ejus nos insequuntur, aut occidunt, haeretici impugnant, Judaei blasphemant: si haec amore illius gratis sustinemus, nimirum ejus improperium portamus. Ipsius ergo improperium nostra sit gloria, illius mors nostra vita; ejus crux noster triumphus, ipsius resurrectio nostra felicitas.

Gratias igitur, dilectissimi, in commune agamus [Col. 0865A] Deo Patri Filioque ejus Domino nostro Jesu Christo, et Spiritui sancto, pro tanto tamque incomparabili beneficio nobis ab eo indignis collato. Christus voluntate Dei Patris, et cooperatione sancti Spiritus humanitatem nostram assumendo, semetipsum exinanivit, suamque sponte animam tradidit, et de sua morte nobis medicinam aptavit, qua misericorditer vulnera nostra curavit. Tales ergo, fratres charissimi, in ejus exhibeamus nos servitio ut, ipsius gratiae praeveniente dono, illius passio nostrorum sit peccatorum remissio; ejus vulnera nostrae sint infirmitatis remedia; illius passionis acerbitas [Col. 0866A] nostra sit consolatio; ipsius corona spinea noster sit honor; illius resurrectio sit de theatro ad palatium, de carcere ad curiam, de terra ad coelum, de morte perpetua ad aeternam vitam, de volutabro vitiorum ad consortium angelorum felix transmigratio, praestante eodem Domino nostro Jesu Christo, qui hac nocte pro totius mundi salute seipsum permisit ab impiis comprehendi, et pontificibus, ac judici praesentari. Qui vivit, et regnat cum Deo Patre in unitate Spiritus sancti Deus per omnia saecula saeculorum. Amen



SERMO VICESIMUS TERTIUS. IN COENA DOMINI III.
[Col. 0865]

[Col. 0865B] Deus Pater ante omnia saecula Filium sibi aequalem genuit, per quem visibilia et invisibilia cuncta creavit; per quem et in aeternitate sua humanum genus, quod diaboli dolo decipientis a rectitudinis statu casurum praesciebat, liberare disposuit. Ab initio ergo mundi ejusdem Jesu Christi Filii sui nativitatem, passionem et resurrectionem per figuras innotuit, patriarcharum exemplis praesignavit, per prophetas praedixit, per apostolos vero aperte monstravit [(25) 1Kb] . Nonne illum Dei Filium pro nostra salute passurum praefigurabat Joseph, qui venundatus ab invidentibus fratribus, in Aegyptum perductus, atque ibidem est sublimatus? (Gen. XXXVII.) Joseph unus ex duodecim filiis Jacob, quem pater prae caeteris filiis dilexit, Christum Dominum praefiguravit, [Col. 0865C] quem Deus Pater secundum carnem natum caeteris fratribus ex Abraham stirpe progenitis praetulit. Unde et ibi dicitur, quod Jacob eum in senectute genuisset (ibid.). Senescente enim mundo illucescens Dei Filius per Mariae sanctissimae et gloriosissimae virginis partum, serius advenit tanquam filius senectutis secundum sacramentum suscepti hominis, qui erat ante saecula apud Patrem. Tunica autem polymita, quam fecit ei pater, varietatem populorum ex omnibus gentibus in corpore Christi congregatam significavit.

Manipulus Joseph illud est, quod in Christo impletum est, adorabunt eum omnes reges terrae, omnes gentes servient ei (Psal. LXXI), scilicet fructum bonorum [Col. 0865D] operum afferentes. Ipse est quem sol, et luna, et stellae adorant: de quo sole dictum est: Laudate eum sol, et luna, et omnes stellae et lumen (Psal. CXLVIII). Ipsum enim excellentia sanctorum in solis nomine sub imagine charitatis, et Ecclesiae et omnium populorum numerositas in figura stellarum adorat. Unde et pater suus Joseph increpat, dicens: [Col. 0866B] Nunquid ego et mater tua et fratres tui adorabimus te super terram? (Gen. XXXVII.) Objurgatio ista patris stultitiam sive elationem populi Israelis significat, qui pro eo quod ex se natum Christum cognoscunt, adorare contemnunt. Jacob misit Joseph filium suum, ut de fratribus sollicitudinem gereret, et Deus Pater misit unigenitum Filium suum, ut humanum genus peccatis languidum visitaret. Mittitur, ab illo utique Patre, de quo scriptum est: Misit Deus Filium suum in similitudinem carnis peccati (Rom. VIII), ut videret si recte essent oves. Et Dominus in Evangelio: Non veni, inquit, nisi ad oves perditas domus Israel (Matth. XV). Invenit ergo Joseph fratres suos in Dothain, quod interpretatur defectio. Vere in grandi defectione erant, qui de fratricidio [Col. 0866C] cogitabant. Cum vidissent ergo Joseph fratres sui procul, occidere eum cogitaverunt, et videntes Judaei verum Joseph Dominum Jesum Christum, ut eum crucifigerent, unum omnes consilium statuerunt, dicentes Pilato: Crucifigatur (Matth. XXVII).

Sequitur: Fera pessima devoravit eum, id est Judaica bestia interfecit Christum. De qua Dominus in Evangelio dicit: Ecce ego mitto vos sicut oves in medio luporum (Matth. X). Nudaverunt itaque Joseph fratres sui tunica polymita et talari, et Judaei Christum per mortem crucis exspoliaverunt tunica corporali: polymita, id est decorata omnium virtutum diversitate. Resperserunt autem haedi sanguine tunicam, [Col. 0866D] quia falsis eum criminibus, id est testimoniis, accusantes fuerunt. Mittitur dehinc Joseph in cisternam; et Christus spoliatus carne humana, descendit in infernum. De cisterna quoque levatur ille, et Ismaelitis, id est gentibus venditur; et Christus postquam de inferno egressus est, ab omnibus gentibus fidei commercio comparatur. Ille per Judae [Col. 0867A] consilium venditur; et hic per consilium Judae Iscarioth triginta argenteis venundatur. Dehinc Jacob posteritatis suae dispendia deplorans, quasi pater filium lugebat amissum, et quasi propheta flebat interitum Judaeorum. Denique scidit vestimenta sua, quod in passione Domini legimus factum a principibus sacerdotum. Sed et velum templi scissum est (Luc. XXIII), ut patriarcha nudatum suum populum, et divisa ostenderet regna. Igitur Joseph descendit in Aegyptum, et Christus in mundum. Emit eum eunuchus, id est castus in disciplinis evangelicis populus. Erat autem Joseph pulchra facie (Gen. XXXIX); ita et David de Christo ait: Speciosus forma prae filiis hominum, diffusa est gratia in labiis tuis, etc. (Psal. XLIV.) Sed et mulier, inquit, in eum oculos [Col. 0867B] jecit, ut adulterium cum illo perpetraret (Gen. XXXIX). Haec mulier figura erat Synagogae, quae saepe sicut scriptum est, maechata est post deos alienos (Jer. III); similiter volebat et Christum in adulteriis suo scelere detinere, ut negaret se esse Deum, et Pharisaeorum magis et Scribarum quam legis praecepta servaret, cui ille velut maritus erat. Christus autem non acquiescens illicitae doctrinae, id est adulterio adulterinae Synagogae, manu veste corporis apprehensus, carne se exuit, ac liber mortis in coelum ascendit. Calumniata est mulier, id est Synagoga, ubi eum tenere non potuit, dicens, quod templum Dei blasphemaret, et legi diceretur esse contrarius, vel transgressor. Illum vero carcer non [Col. 0867C] terruit, non inferna tenuerunt, cum etiam ubi veluti puniendus descenderat, inde alios liberavit. Denique Joseph invenit duos eunuchos de domo regis in carcere vinctos, duorum populorum, credentium scilicet et incredulorum figuram significantes, qui conclusi sub peccato Adae, transgressione obnoxii tenebantur. Ideo eunuchi dicuntur, quia castam acceperant regulam disciplinae. Unde est illud: Eloquia Domini casta (Psal. XI). Denique post trinam lucem Domino ab inferis resurgente, et legis obscura, ut Joseph, somnia revelante, solutus est a peccatis credentium populus, et de inferni carcere liberatus, redit in ministerio divinae legis. Incredulus autem et impius Judaeorum populus quia in conversationis ligno non credidit, transgressionis [Col. 0867D] ligno suspenditur, ut illi alteri contigit eunucho, qui Judaeorum imaginem indicavit.

Praeterea narrat Pharao somnium, et interpretatur Joseph. Sed quid significatur in septem spicis plenis, seu quid in septem vaccis pinguibus ostendebatur, nisi septem charismatum dona spiritualium, quibus ubertas larga pietate redundat? At contra septem steriles et jejunae famem veritatis et justitiae novissimis temporibus significabant. Congregavit autem Joseph per septem annos omnem frugum abundantiam, id est frumenta fidei sanctorum horreis condens, per illa scilicet septem charismata, quasi per septem annos, ut cum septem anni inopiae venerint, id est cum iniquitas illa occurrerit septem capitalium criminum sub Antichristo, [Col. 0868A] quando fames fidei fuerit et salutis, tunc sancti pariter et fideles habeant simul copiosae justitiae frugem, nec fides eorum inopia sermonis attenuata deficiat. Inde Joseph, qui typum induerat Christi, currum meruit, et praecone antecedente eum, constituit illum rex super universam terram Aegypti. Et Dominus noster postquam est distractus a Judaea, ut Joseph a fratribus, et de inferorum carcere surrexit, ascendit currum regni coelestis, de quo dictum est: Currus Dei decem millibus (Psal. LXVII). Accepit etiam potestatem a Deo Patre praedicandi et judicandi, sicut Paulus ait: Et dedit ei nomen, quod est super omne nomen, ut in nomine Jesu omne genu flectatur coelestium, terestrium et infernorum (Philipp. II). Accepit quoque et annulum, pontificatum [Col. 0868B] scilicet fidei, quo credentium animae signo salutis signantur, frontibusque et cordibus nostris per signum crucis gratia aeterni regis, id est lumen vultus illius imprimitur. Induiturque stolam bissinam, id est carnem sanctam bisso splendidiorem, et stolam immortalitatis. Accepit quoque et torquem aureum, id est intellectum bonum. Praeco ante eum praecedit; et Joannes Baptista Christum praecedens praeconabatur, dicens: Parate viam Domino, rectas facite semitas Dei nostri (Matth. III). Habebit et alium praeconem, tubam videlicet angeli; quia ipse de se ad judicium venturo quasi de alio dixit: Veniet in tubam angeli (Matth. XXIV). Vocatur quippe Joseph lingua Aegyptiaca, salvator mundi, [Col. 0868C] quod manifestius de Christo dicitur, quoniam sub figura Joseph Salvator ostenditur, non tantum unius terrae Aegypti, sed etiam totius mundi. Triginta annorum erat Joseph (Luc. III) quando in conspectu regis Pharaonis stetit, totidemque annorum legitur Christus, quando sub typo Pharaonis in conspectu mundi apparuit revelatus. Accepit ergo ex gentibus uxorem, id est Ecclesiam, ex qua genuit duos filios, id est duos populos ex Judaeis et gentibus congregatos. Igitur post ubertatis annos in universo orbe fames praevaluit. Merito; quia non erat qui faceret bonitatem. Post haec Joseph copia frumenti salvat Aegyptum, et Christus ubertate verbi Dei liberat mundum. Aperuit enim horrea sua Christus in orbe terrarum, et erogatione frumenti sui [Col. 0868D] omnia subjugavit. Nisi enim Joseph fratres vendidissent, defecerat Aegyptus; et nisi Judaei Christum crucifixissent, perierat mundus. Joseph etiam interpretatur augmentatio, sive ampliatio; sed in illo Joseph ampliationem non habuit, nisi sola Aegyptus. In nostro vero Joseph augmentum habere meruit universus mundus. Ille erogavit triticum, Christus Dei verbum. In omnem enim terram exivit sonus ejus, et in fines orbis terrae verba illius (Psal. XVIII). Dicit Jacob filiis suis: Est frumentum in Aegypto (Gen. XXII). Dicit et Deus Pater: Ex Aegypto vocavi filium meum etc. (Ose. XI.) Descendunt igitur decem profectores, id est Judaei Decalogo legis constituti, quos ipse cognoscens non est cognitus ab eis. Cognoscuntur Hebraei a Christo, ipsi [Col. 0869A] autem non cognoscunt Christum. Dederunt quidem illi pecunias, sed Joseph dedit triticum, et reddidit argentum, quia non pecunia emitur Christus, sed gratia.

Vidit Joseph Benjamin parvulum fratrem suum. Mystice quoque vidit Dominus Jesus Paulum quando lux de coelo circumfulsit eum (Act. IX). Paulus [(26) 1Kb] dictus, quia nondum maturam in carne fidei aetatem gerebat. Unde etiam legitur adolescens, quia lapidantium Stephanum vestimenta servabat (Act. VII). Flevit Joseph: et caecitas Pauli fletus est Christi. Lavat faciem suam Christus, ubi baptizatus est Paulus, per quem ipse Dominus Jesus videretur a pluribus. Dehinc scyphus argenteus soli sacculo junioris inseritur (Gen. XLIV). Sed quid sibi vult [Col. 0869B] quod inventus est in sacculo Benjamin scyphus, nisi quia in corde Pauli jam doctrinae coelestis praefulgebat eloquium, dum esset eruditus in lege? Sed quia Christo subjectus non erat, doctrina in eo perfecte non lucebat. Scyphus intra saccum doctrina erat intra legem, lucerna intra modium. Missus tamen Ananias manum posuit, marsupium solvit, quo soluto argentum resplenduit, et, decidentibus squamis velut quibusdam sacci vinculis, soluto sacco, id est deposito legis velamine adeptus est gratiam libertatis, et revelata facie sermonis Evangelium praedicat (Act. IX). Dati sunt Benjamin triginta [(27) 1Kb] argentei cum quinque stolis optimis (Gen. XLV). Triginta argenteos a Christo accipit quicunque praedicat Trinitatem, sive Christi crucem. [Col. 0869C] Ideoque et Paulus ait: Neque enim judicavi me scire aliquid inter vos, nisi Jesum Christum, et hunc crucifixum (I Cor. II). Quinque autem stolas Paulus accepit, id est sapientiae, omniumque sensuum multiplices disciplinas [(28) 1Kb] . Praecessit igitur Paulus, et ejus exsuperat portio meritorum, sed tamen habent et fratres, id est alii praedicatores gratiam suam, binas videlicet stolas, id est ut confiteantur Christum et Deum esse et hominem, juxta quod in Proverbiis legitur: Omnes domestici ejus vestiti sunt duplicibus (Prov. XXXI), id est mystica vel morali intelligentia. Mittuntur et patri munera; filius honorat patrem: Christus populum suum promissis in vita muneribus. Portant haec munera [Col. 0869D] asini, id est gentiles; portant in typo Christi munera, portant in Evangelio munerum largitorem. Dimisit Joseph fratres suos, qui nuntiaverunt patri dicentes: Joseph filius tuus vivit; et ipse dominatur in tota terra Aegypti (Gen. XLV). Expavit autem Jacob, id est plebs incrudela, sed postquam Christi gesta in fine cognoverit, reviviscet spiritus ejus; et qui mortuus videbatur, fide resurrectionis Christi [Col. 0870A] vivificabitur. Vocatur ergo Jacob, id est populus Judaeorum a filiis suis, Petro videlicet, Paulo, Joanne et caeteris apostolis invitatur ad gratiam. Occurrit illi Judas qui interpretatur confessio, qui jam praecedit confessio quos ante perfidia possidebat: et sic Joseph verus, id est Christus occurrit. Quis enim suscipiet novissimis temporibus populum Judaeorum, non secundum illius merita, sed secundum electionem gratiae suae, et imponet manum super oculos ejus, ut caecitatem auferat, nisi Christus? Cujus ideo distulit caecitatem, ut postremus crederet, qui ante non putavit esse credendum. Unde et Apostolus ait: Caecitas ex parte contigit in Israel, donec plenitudo gentium intraret, et sic omnis Israel salvus fieret (Rom. XI). Tradidit Joseph post [Col. 0870B] haec parentibus suis et fratribus optimam terram Gersen, praebens eis cibaria, quia fames oppresserat terram. Sic et Dominus eligens terram parentibus optimam, id est patriarchis et prophetis, ex quibus ipse secundum carnem nasci dignatus est, sive omnibus sanctis, de quibus in Evangelio dicit: Hi sunt fratres mei, qui faciunt voluntatem meam (Matth. XII). His igitur dat terram, scilicet repromissionis regni Dei, de qua dicitur per prophetam: Credo videre bona Domini in terra viventium (Psal. XXVI).

[(29) 1Kb] Dehinc Joseph festinans accipere benedictionem patris, duos filios obtulit, Manassen videlicet et Ephraim (Gen. XLVIII): in quibus factum est sicut [Col. 0870C] in Esau et Jacob: nam major Manasses, qui interpretatur oblivio, typum gessit Judaeorum, qui est oblitus Deum suum, qui fecit eum. Minor vero typum tenuit Christianorum, qui fecunditatem sonat, quod est proprium populi junioris, qui fecundatus est in latitudine mundi. Hos quidem dum benedicere vellet Jacob, Joseph posuit Ephraim ad sinistram; Manassen vero ad dexteram avi constituit. At ille cancellatis manibus crucis mysterium praefigurans, translata in minori dextera, sinistram majori superposuit, sicque crucis similitudo super capita eorum denotata, Judaeis scandalum, Christianis futuram gloriam praesignavit. Seniorem quoque, id est Manassen, per crucis mysterium sinistrum factum de dextro; et juniorem Ephraim [Col. 0870D] dextrum de sinistro cernimus, quia, Judaeis in nostra sinistra labentibus, nos illorum gloriam adepti sumus. Tali ergo sacramento majori populo Judaeorum praepositus est minor populus gentilium. Unde et idem patriarcha sic ait: Hic quidem erit in populum; sed ille exaltabitur (ibid.).

Ab initio ergo Dei Filius non tacuit; sed per patriarchas et prophetas adventum suum praenuntiavit, [Col. 0871A] ut gens perfida Judaeorum nullam penitus excusationem suae incredulitatis invenire posset. Quamvis illos Deus non credituros praevideret, per legis tamen et veritatis praecones, ut sibi venienti fideliter occurrerent, admonere non cessavit. Hinc Jeremias ex persona Domini praedicebat: Praevaricationem praevaricata est in me domus Juda, ait Dominus: Negaverunt me, et dixerunt: Non est ipse (Jer. V). [(30) 1Kb] Hoc etiam adhuc Judaei usque hodie de Christo dicunt: Non est ipse, exspectantes alium, cum quo pereant, scilicet Antichristum. Et Isaias: Non est species ei, neque decor; et vidimus eum, et non erat aspectus; et desideravimus eum, despectum, et novissimum virorum, virum dolorum, et scientem ferre infirmitatem, et quasi absconditus [Col. 0871B] vultus ejus et despectus, unde nec reputavimus eum (Isa. LIII). Quibus verbis Judaeorum significatur incredulitas, a quibus visus est Christus non habere speciem neque decorem. Unde nec apud eos reputatus est Deus. Quem, quia non essent cognituri, nec recepturi, idem Isaias approbat, dicens: Filios enutrivi, et exaltavi, dicit Dominus; ipsi autem contemnentes spreverunt me (Isai. I). Et iterum: Cognovit bos possessorem suum, et asinus praesepe domini sui; Israel me non cognovit, populus meus non intellexit (Isa. VI). Adhuc etiam subjungit, dicens: Auditionem audietis et non intelligetis; cernentes videbitis, et non scietis. Incrassatum est cor populi hujus. Unde Ezechiel: Factus est sermo Domini ad me, dicens: Fili hominis, tu habitas in medio [Col. 0871C] domus exasperantis; qui habet oculos ad videndum, et non videt, et aures ad audiendum, et non audit (Ezech. XII). Sic enim excaecati sunt, ut Salvatorem non agnoscerent, nec susciperent. Et cujus diem Abraham vidit, et laetatus est (Joan. VIII); Judaei videntes doluerunt et vociferantes dixerunt: Reus est mortis (Matth. XXVI). Adventum Christi prophetae cum magno desiderio exspectaverunt; isti vero infelices et viderunt, et non cognoverunt, insuper et blasphemantes dixerunt: Non habemus regem, nisi Caesarem (Joan. XIX). Quare? qui excaecavit illos malitia eorum (Sap. II), cujus populi duritia, sic non mutatur, quomodo nec Aethiopis color, aut pardi varietas, Jeremia testante: Si mutare [Col. 0871D] potest Aethiops pellem suam, et pardus varietates suas, mutavit gens ista pravitatem et duritiam cordis sui (Jer. XIII).

[(31) 1Kb] Quod Judaei et gentiles congregandi erant ad interficiendum Dei et hominis Filium, quia Judaei non agnoscentes eum congregati sunt ad crucifigendum illum, universalem in ejus passione assensum praebentes, ita legitur: Quare fremuerunt gentes, et populi meditati sunt inania? Astiterunt reges terrae, id est Herodes et Pilatus, et principes convenerunt in unum; principes videlicet sacerdotum et seniores Judaeorum, adversus Dominum, et adversus Christum ejus (Psal. II). Et iterum ex persona Domini: [Col. 0872A] Circumdederunt me canes multi; consilium malignantium obsedit me (Psal. XXI). In Isaia sic scribitur: Speculatores ejus caeci; canes muti non valentes latrare (Isa LVI). Ac si diceret: Speculatores ejus nescierunt, omnes caeci (ibid.). Scribae scilicet et Pharisaei, sacerdotes, reges et principes non habentes Christum lumen verum, sive fidem et alias virtutes, universi canes muti contra inimicos sine voce praedicationis non valentes latrare, quia vitiis astricti erubescunt praedicare. Sic et hodie in Ecclesia si caecus caeco ducatum praebeat, ambo in foveam cadunt (Matth. XV). Sic et Judaei caecos suae legis principes et doctores sequentes, Christum crucifixerunt, et cum eis in aeternae damnationis foveam inciderunt. »Canum enim moris est, [Col. 0872B] ut ait beatus Hilarius, pastori alludere, gregem noscere, insidiantes feras persequi.« At vero Judaei canes caeci pastorem suum non videntes, officium non intelligentes, latratus suos non ad feras, sed ad gregem; non ad fures, sed ad Dominum retrorserunt. Unde et ipse Dominus per alium prophetam dicit: Facti sunt mihi in sagittam reciprocam, quia Christus triginta argenteis vendendus erat a Juda.

Jam vero quod triginta argenteis appretiatus, et venumdatus est, per Zachariam ipse praenuntiavit, dicens: Si bonum est in conspectu vestro, date mercedem meam triginta argenteis. Et dixit Dominus ad me: Projice illos ad statuarium, decorum pretium, quo appretiatus sum ab eis (Zachar. XI). [(32) 1Kb] Haec enim nota causa omnibus est, quod Judas poenitentia [Col. 0872C] motus pecuniam reportavit, et projecit in templo, et abiens laqueo se suspendit, ut impleretur quod dicit Isaias: Testis falsus non erit impunitus pro eo quod vendidit argento justum. Dicatur ergo: Si bonum est in conspectu vestro, hoc est, si placet, ex libero arbitrio afferte mihi mercedem meam, quia vos paucos assumpsi, et gentes abjeci, servate ergo praecepta mea. Etsi non vultis reddere mercedem meam, nec meo nomine censeri, quiescite, aperte renuite, quod vultis facite. Et apprehenderunt mercedem meam triginta argenteis (ibid.), qui dixerant: Omnia quae praecepit Deus faciemus (Exod. XXIV). Postea triginta argenteos dederunt Judae proditori pro meo sanguine. Judaei malitiose [Col. 0872D] interpretantur per triginta argenteos triginta mandata legis, quae facere jubentur; et rursum triginta septem alia, quae prohibentur. Et dixit Dominus ad me, Pater scilicet ad Filium, vel ad prophetam: Projice illos ad statuarium, id est conflatorium: Decorum pretium quo appretiatus sum ab eis. Ac si apertius dicatur: Dices eis ut argentum mandatorum Dei reddant Deo, plasmatori et factori suo: quod quia facere noluerunt, projecti sunt. Non dicit: depone, sed projice, ut judicio fictoris, id est conflatoris merces Domini panderetur. Ad statuarium, inquit, id est ad fusorem statuarum, quod alii plastem dicunt, id est fictorem [(33) 1Kb] , vel figulum, ut [Col. 0873A] omnium Creator de pretio judicet, quod decorum ironice vocat. Quasi diceret: Populus, quem elegi in filium, tam vili pretio me emendum vendendumque judicavit.

Iterum subjungit dicens: Et tuli triginta argenteos: et projeci illos in domum Domini ad statuarium (Zachar. XI). Unde dicitur: Et projectis argenteis in templo, abiens laqueo se suspendit (Matth. XXVII). Status vel statamus pondus est; inde statuarius, id est ponderator. Multa enim bona opera Dei Filius apud Judaeos fecerat, reddens vitam mortuis, lumen caecis, auditum surdis, gressum claudis (Matth. XI), pro quibus omnibus Judaei nefanda aestimatione triginta argenteorum mercedem mortem illi dederunt.

[Col. 0873B] [(34) 1Kb] Quod Dominus traditorem per panem porrectum ostendit discipulis, David in Psalmis ostendit esse completum, dicens: Qui edebat panes meos, ampliavit adversum me supplantationem (Psal. XL). Et iterum: Tu vero homo unanimis; dux meus et notus meus, qui simul mecum dulces capiebas cibos; in domo Dei ambulavimus cum consensu (Psal. LIV).

Quod pro nobis Dei Filius sponte occubuit, Isaias aperte ostendit, dicens: Oblatus est quia ipse voluit, et sic non aperuit os suum (Isai. LIII). Et iterum: Pro eo quod tradidit in morte animam suam, videbit semen longaevum, et voluntas Domini in manu ejus dirigetur (ibid.). Voluntas quidem Patris in manu Christi directa est, quia ipsum ad redemptionem humani generis Deus Pater mittere dignatus est. [Col. 0873C] Et ipse per Jeremiam loquitur, dicens: Dimisi domum meam, et haereditatem meam: tradidi dilectam animam meam in manus inimicorum (Jer. XII), scilicet Judaeorum, qui me interfecerunt.

[(35) 1Kb] Quod Dei et hominis Filius apprehendendus erat a Judaeis, Jeremias propheta longe ante praedixit ubi ait: Dominus Christus captus est in peccatis nostris (Thren. IV). Quo vaticinio demonstravit aperte illum et Christum Dominum esse, et pro peccatis nostris traditum fuisse. Item Sapientiae liber dicit: Dixerunt impii intra se: Comprehendamus justum, quia inutilis est nobis, et contrarius operibus nostris. Promittit se scientiam Dei habere, et Filium Dei se nominat. Et si est verus Filius Dei, suscipiet [Col. 0873D] illum et liberabit de manu contrariorum (Sap. II). Et infra: Ut probemus reverentiam ejus, et sciamus patientiam illius, morte turpissima condemnemus eum (ibid.), id est affixione crucis.

[(36) 1Kb] Quod Dei et hominis Filius judicandus erat a Judaeis, clamat David sub persona populi in Deum peccantis: Tibi soli peccavi et malum coram te feci, ut justificeris in sermonibus tuis, et vincas cum judicaris (Psal. L). Veniens enim Christus in corpore, tanquam reum se constituit, ut nos a peccatis justificaret, et judex omnium hominibus se praebuit judicandum. Sicque mitis, et patiens, [Col. 0874A] dum judicatus est, vicit; quia nihil in eo, quod digne judicaretur, persecutor populus invenit. Unde Michaeas propheta adventum judicii ejus praenuntians, sic comminatur contra eumdem populum impium, ubi ostendit beneficia Domini ad populum suum, et econtra mala eorum adversus Dominum, dicens: Audite quae loquitur Dominus mihi: Surge, contende judicio adversum montes, et audiant colles vocem tuam (Mich. VI).

Montes sunt administratorii spiritus, quibus commissa est procuratio humanarum rerum [(37) 1Kb] . Adversus hos jubetur propheta contendere judicio, ut, si illi montes vel colles inventi fuerint non bene curasse populum, videatur si vel culpa Dei sit, qui non idoneos praeposuit; vel ipsorum angelorum, si [Col. 0874B] non egerint, quae ad officium eorum pertinebant; vel populi, qui bonis praelatis obedire contempserint. Et cum in Deo, nec in angelis culpa possit inveniri, restat quod in populos inveniatur et juste puniantur. Tamen non statim vult Deus peccantibus inferre supplicia ex potestate; sed ut justus videatur, provocat peccatores ad judicium, ut sub testimonio angelorum et totius creaturae respondeant si quid contra Deum possint causari. Quidam Abraham et patriarchas montes vocant, quibus vocatis ad judicium, negotium populi sit ventilandum. Rursum propheta loquitur montibus, sicut ei fuerat imperatum. Audiant, inquit, montes judicium Domini, et fortia fundamenta terrae: quorum videlicet custodia homines in virtutibus fundati sunt; Quia [Col. 0874C] judicium Domini cum populo suo, et cum Israel disceptabo. Dat Dominus populo suo licentiam disputandi contra se. Ac si apertius propheta diceret: Ideo compello vos audire; quia Dominus non ex potestate sed ex judicio contra vos agere vult. Popule meus, quid feci tibi, quod facere non debui, et quid molestus fui tibi, vel quo labore te pressi? Responde mihi. Forsitan desideras carnes Aegyptiorum, dolens te de servitute liberatum, ut servires Pharaoni et diabolo in luto et latere. Quia eduxi te de terra Aegypti, et de domo servitutis liberavi te. Ac si diceret: Forsitan in hoc molestus fui tibi, quia de terra Aegypti te liberavi, ubi te affligebant inimici; et misi ante faciem tuam ductores, [Col. 0874D] Moysen scilicet amicum meum, et Aaron sacerdotem, et Mariam prophetem? Et, si haec parva videntur, recordare illius temporis, quo Balac conduxit contra te Balaam ariolum, quem coegi, ut contra voluntatem suam tibi benediceret. Qui aliquando servivit Pharaoni, et Aegyptiis in luto et latere, si aliquando redemptor suus disputat cum illo, non negligat vocem arguentis, sed sciat quod ante eum misit Deus Moysen, id est spiritualem legem; et Aaron, summum videlicet sacerdotem Christum; et Mariam, id est vaticinium prophetarum. Et etiam liberat de manu Balac, qui delens [Col. 0875A] dicitur, id est diaboli delere cupientis, qui est rex lege abutentium. Balaam vanus populus, Beor ex pelle interpretatur. Cum vero diabolus per vanum populum gentium, qui ortus est ex pelle, id est carnis operibus deditus maledicere cupit hominem, Deus econtrario benedicere compellit. Videt enim populus, quamvis vanus, diabolum nunquam stabilem, sed semper vacillantem, donec veniat, et alios introducat in Galgala, quod interpretatur volutabrum. Si ergo viderimus aliquos, qui nostrum sitiant sanguinem, insurgentes contra nos dicamus: Balaam venit de Setim usque in Galgalam, ut cognoscatur justitia Dei liberantis (Mich. VI). In monte Sina gignuntur ligna Setim similia albae spinae. In hoc igitur loco, ut supra diximus, beneficia Dei [Col. 0875B] ostendit ad populum suum, et econtra mala eorum adversum Dominum Christum. Quid etiam juxta haec ipsi populo venturum sit subjungit, dicens: Audite, tribus: Quis approbavit illud? adhuc ignis in domo impii et thesaurus iniquitatis (Mich. VI).

[(38) 1Kb] Quia a falsis testibus accusandus erat Dei Filius per Osee prophetam sic ait idem Dominus: Vae eis, quoniam recesserunt a me, colendo videlicet idola, vastabuntur ab hostibus, et miseri erunt, ideo scilicet quia praevaricati sunt in me adorando vitulos, et mea praecepta transgrediendo! quibus dixi: Non facietis vobis deos alienos (Exod. XX). Omnes simul a rege usque ad mendicum vastabuntur, sicut communi consilio idola fabricata sunt. [Col. 0875C] Possunt haec verba ad passionem Christi referri, quia sicut communi consilio mortem ejus tractaverunt, ita in festivitate paschali ab hostibus caesi sunt. Iterum dicit: Ego erudivi eos et confortavi brachia eorum; et ipsi in me cogitaverunt malitiam. Reversi sunt ut essent absque jugo; facti sunt quasi arcus dolosus (Os. VII). Et Malachias: Invaluerunt super me verba vestra, dicit Dominus, et dixistis: Quid locuti sumus contra te? (Malach. II.) Aperte his verbis passionem Christi ostendit, sicut de eisdem Judaeis evangelista dicit: Et invalescebant voces eorum unanimiter dicentes: Tolle, tolle, crucifige eum (Joan. XIX). Et David in Psalmis ex persona Christi: Ne tradideris me in animas tribulantium me, quoniam insurrexerunt in me testes iniqui, et [Col. 0875D] mentita est iniquitas sibi (Psal. XXVI). Ac si Deo Patri Christus diceret: Ne tradideris me in animas tribulantium me, non dico in manus, sed in animas, id est ne sinas eos satiari malis meis, ut eis consentiam, et si carnem meam tradas in manus eorum. Unde in Job dicitur: Terra data est in manus impii, vultum judicum ejus operit (Job IX) [(39) 1Kb] . Quid enim terrae nomine, nisi caro exprimitur? Quis appellatione impii, nisi diabolus appellatur? Hujus impii manus fuerunt hi, qui in Redemptoris nostri morte grassati sunt. Terra itaque data est in manus impii, quia antiquus hostis Redemptoris mentem corrumpere [Col. 0876A] per se tentando non valuit, sed ejus carnem per suos satellites exstinxit, et dispensationi supernae pietatis nesciens ex hac ipsa permissione servivit. Tribus etenim Redemptorem nostrum tentationibus pulsans, cor Dei temerare non valuit; sed cum Judaeorum mentem ad mortem carnis ejus excitavit, cumque eum cohorti, ac pontificibus, et Pharisaeorum ministris tradidit; nimirum iste impius manus ad terram tetendit. Hujus terrae judices sacerdotes et principes, Pilatus atque illusores milites fuerunt. Iste itaque impius vultum judicum ejus operuit, quia corda persequentium, ne actorem suum cognoscerent, malitiae nubilo velavit. Unde per Paulum dicitur: Usque in hodiernum diem, cum Moyses legitur, velamen ejus positum est super [Col. 0876B] cor eorum (II Cor. III). Qui rursum ait: Si enim cognovissent, nunquam Dominum gloriae crucifixissent (I Cor. II). Vultus ergo judicum opertus exstitit, quia mens persequentium, eum quem tenere carne potuit, Deum esse, nec per miracula agnovit.

Dicat ergo in hodierna traditione Jesus Christus Deo Patri: Ne tradideris me in animas tribulantium me, etc. Ac si apertius diceret: Trade, si placet, carnem in manus tribulantium, o pater justissime, sed non animam meam in manus eorum tradas. Devoret caro carnem, terra terram; anima vero tibi servetur illaesa. Et quasi quis quaereret: Quare hoc dicis? respondit: Ecce quare: Quoniam insurrexerunt in me testes iniqui, mihi de me falsa dicentes, ut moveant me, et revocent a te, quasi ab [Col. 0876C] hominibus gloriam quaeram. Sed hoc modo traderer in animas eorum, si essem falsus cum eis, et humanam captarem gloriam. Et mentita est iniquitas sibi, non mihi, id est suo mendacio delectata est, sed me non movit: unde major gloria mihi est in coelo. Vel mentita est iniquitas sibi, id est ad damnum suum. Omne enim peccatum in suum redit auctorem.

[(40) 1Kb] Quia Judaei clamaverunt Pilato, ut Dei et hominis Filius crucifigeretur, hoc jam per Jeremiam idem dominus de Synagoga praedixerat, dicens: Reliqui domum meam; facta est mihi haereditas mea quasi leo in silva. Dedit vocem suam contra me (Jer. XII), blasphemans utique et dicens: Crucifige, crucifige eum (Luc. XXIII). Et alibi ipse ait: Super quem [Col. 0876D] aperuistis os vestrum, et adversus quem laxastis linguas vestras? (Isai. LVII) Et Isaias. Ruit, inquit, Jerusalem, et Judas concidit, quia linguae eorum contra Dominum (Isai III). Contra Dominum utique eorum linguae fuerunt, quando Pilato: Non habemus regem, nisi Caesarem, clamaverunt (Joan. XIX). Et iterum: Tolle hunc, et dimitte nobis Barabbam (Luc. XXIII). Quia ergo Judaeorum linguae contra Dominum fuerunt, idcirco Jerusalem ruit, et Judas concidit, ac Romanus eam populus a fundamentis vastavit. De eadem impiissima gente per eumdem prophetam iterum Dominus conqueritur, dicens: [Col. 0877A] Exspectavi ut faceret judicium, et ecce iniquitas; et justitiam, et ecce clamor (Isai. V).

[(41) 1Kb] Quod Judaei Christum crucifigentes, progeniem suam damnaverunt, dicentes: Sanguis ejus super nos, et super filios nostros (Matth. XXVII); olim cum objurgatione Isaias praedixerat ita: Semen pessimum, praeparate filios vestros occisioni iniquitate patrum suorum (Isai. XIV). Venientibus enim Romanis Jerosolymam, in iniquitatibus patrum trucidati sunt filii.

Quia Dei Filius flagellatus et colaphizatus in passione sua fuit, beatus Job sic de illo dicit: Percusserunt maxillam meam, satiati sunt poenis meis (Job XVI). Gregorius: Maxilla quippe Ecclesiae sancti praedicatores sunt, sicut sub Judae specie per [Col. 0877B] Jeremiam dicitur: »Plorans ploravit in nocte, et lacrymae ejus in maxillis ejus (Thren. I).« In adversitate Ecclesiae illi amplius plangunt, qui vitam carnalium confringere praedicando noverant. Per ipsos quippe sancta Ecclesia iniquos a vitiis conterit, et quasi glutiens, in sua membra convertit. Unde ipsi quoque primo praedicatori velut maxillae Ecclesiae dicitur: »Occide, et manduca (Act. X).« Hinc est etiam quod Samson maxillam asini tenuit, et hostes peremit, quia Redemptor noster simplicitatem atque patientiam praedicantium suae manu virtutis tenens, a vitiis suis carnales interfecit. Et maxilla in terram projecta postmodum aquas fudit; quia data morti praedicatorum corpora magna populis monstravere miracula. Maxillam ergo perversi feriunt, cum bonos [Col. 0877C] Ecclesiae praedicatores insequuntur. Et quia tunc reprobi grande se aliquid fecisse existimant, cum vitam praedicatorum necant, post percussionem maxillae apte subjungitur: »Satiati sunt poenis meis.« Ille quippe eos poena satiat, qui sanctam Ecclesiam per eos temporaliter castigat.

[(42) 1Kb] In Psalmis etiam, ipse Dei et hominis Filius de se ait: Ego in flagella paratus sum: et dolor meus in conspectu meo semper (Psal. XXXVII). Ac si diceret: Ego in flagella paratus sum, quod Judaei non putabant, sed in flagella coactum. Quod si intelligerent obedientiae esse quod ego flagellor, quia nemo tollit a me animam meam, sed ego pono eam (Joan. X), non super me magna locuti essent [Col. 0877D] (Psal. LIV). In flagella igitur paratus sum, ut patiar illa, quae illi passuri essent, si pro eis ego pati noluissem. Aliter: ideo factus sum tanquam mutus et non audiens, quoniam ego in flagella paratus sum, id est spontaneus subii mortem, non coactus. Ego quippe in flagella paratus sum, ego tribulor, ego patior; inimici autem mei et meorum servorum vivunt, id est florent in hac vita; et ideo confirmati sunt super me, id est praevaluerunt in causa mihi et meis, quantum ad exterius. Praevaluerunt enim mihi in passione mea Judaei et me, verberando et occidendo. Augustinus: »In flagella paratus,« ad hoc videlicet natus sum, ut propter peccata populi [Col. 0878A] flagella sustineam. Et iterum: Adversum me laetati sunt, et convenerunt; congregata sunt super me flagella, et ignoravi (Psal. XXXIV). Augustinus: Loquitur hic Christus exponens quam impie egerint contra eum Judaei. Quasi idem Redemptor humani generis diceret: Ego tristabar de illorum perditione, et ipsi adversum me laetati sunt. Quasi illi sunt laeti, et ego tristis. Cum enim pie contristor, Judaei impie laetantur. Et convenerunt in consilium, et congregata sunt super me flagella, id est tormenta parabant; et ignoravi secundum opinionem eorum. Aliter: Et adversum me laetati sunt, et convenerunt, id est unanimes in hoc facti sunt, non ut post me irent, sed ut adversum me essent; et (quod deterius est) non coacti, non cum timore aliquo, sed [Col. 0878B] laetati sunt, id est laetanter fecerunt; et illis sic convenientibus congregata sunt super me flagella. Et haec sine mea culpa, quia ignoravi, non poenam, sed causam poenae, quia nulla erat in me culpa. Vel totius mundi flagella congregata sunt super me, quia ubique terrarum in membris meis patior. Similiter et per Isaiam ipse Dominus dicit: Non sum contumax, neque contradico. Corpus meum dedi percutientibus, et genas meas vellentibus: faciem meam non averti ab increpantibus, et conspuentibus in me (Isai. L). Et per Jeremiam dicit: Posui scapulas meas ad flagella, et maxillas ad palmas (ibid. juxt. LXX). Item de ipso dicit Jeremias: Dabit, inquit, percutienti se maxillam saturabitur opprobriis (Thren. III).

[Col. 0878C] [(43) 1Kb] Quia arundine Filii Dei et hominis caput percussum est et sustinuit patienter, Isaias praedixerat sic: Arundinem quassatam non conteret (Isai. XLII). Hoc etiam et Matthaeus evangelista testatur dicens: Et exuentes eum, pro purpura qua reges utebantur, chlamidem coccineam circumdederunt ei, et plectentes, pro diademate coronam de spinis posuerunt super caput ejus, et pro sceptro arundinem in dextera ejus. Et genuflexo ante eum illudebant dicentes: Ave, rex Judaeorum (Matth. XXVII). Genuflexo adorabant eum ut regem, nescientes ipsum esse Regem regum, et Dominum dominorum, per quem reges regnant (Prov. VIII); quique non solum terrena, sed et coelestia regna suis tribuit militibus. [Col. 0878D] Sequitur: Et spuentes in eum, acceperunt arundinem, et percutiebant caput ejus.

[(44) 1Kb] Quia spinea corona Filii Dei et hominis fuit capiti imposita, hoc in Canticis canticorum dicitur ex persona Patris de contumeliis filii denuntiantis iniquitatem Jerusalem, atque dicentis: Egredimini, filiae Jerusalem, et videte regem Salomonem (Cant. III), id est pacificum regem Christum, in diademate, id est in corona, qua coronavit eum mater ejus, corona scilicet spinea, quam capiti ejus imposuit Synagoga. Omnibus in passione sua idem Dei et hominis Filius pro seipso lugentibus dicit: Filiae Jerusalem, nolite flere super me, sed super vos ipsas [Col. 0879A] flete, et super filios vestros (Luc. XXIII). Sed et per Jeremiam ipse dicit: Spinis peccatorum suorum circumdedit me populus hic. Iterum Isaias ait: Plantavi vineam meam electam, et exspectavi ut faceret uvas, fecit autem labruscas (Isai. V). Utique, quia degenerans a patriarcharum fructu, non fructum justitiae, sed spinas mortis et crucis suo attulit actori.

Quia Dei et hominis Filius veste coccinea in passione sua erat induendus; quod milites illudentes veste coccinea induerunt Christum, Isaias praenuntiavit, dicens: Quis est iste, qui venit de Edom tinctis vestibus de Bosra? (Isai. LXIII.) Et iterum: Quare rubrum est indumentum tuum, et vestimenta tua sicut calcantium in torculari? At ille respondens [Col. 0879B] inquit: Torcular calcavi solus (ibid.). Calcare enim torcular dixit se solum; quia solus propter mundi peccatum passionem sustinuit. Solus, quia delicta hominum sanguine suo lavit. Et Matthaeus evangelista: Exuentes, inquit, eum purpura, chlamidem coccineam circumdederunt ei (Matth. XXVII).

Quia Dei et hominis Filius, dum pateretur, tacuit; hoc prophetarum voces testantur. Isaias sic de illo dicit: Tanquam ovis ad occisionem ducetur, et sicut agnus coram tondente se obmutescet, et sic non aperiet os suum. In humilitate judicium ejus sublatum est, etc. (Isai. LIII.) Et iterum: Non clamavit neque audiet quis vocem ejus in plateis (Isai. XLII). [Col. 0879C] Idem etiam Dei et hominis Filius per eumdem prophetam dicit: Dominus Deus aperuit mihi aurem, ego autem non contradico: retrorsum non abii. Corpus meum dedi percutientibus, et genas meas vellentibus (Isai. L). Et ipse alibi: Tacui, et silui, nunquid semper tacebo? (Isai. XLII.) Primo enim tacuit, ut judicaretur, quando sicut agnus coram tondente fuit sine voce, nec aperuit os suum, suamque compescuit potestatem. In novissimo autem sic de illo scribitur: Deus manifeste veniet: Deus noster et non silebit (Psal. XLIX), tacuit enim ut judicaretur, quando venit occultus; sed nequaquam tacebit, cum judicare venerit manifestus.

Quod crucis suspensus est ligno, Jeremias ex persona ejusdem Dei et hominis Filii multo antea [Col. 0879D] sic dixerat: Ego quasi agnus mansuetus, qui portatur ad victimam, et non cognovi, quia cogitaverunt super me consilia, dicentes: Mittamus lignum in pane ejus, et eradamus eum de terra viventium (Jer. XI). Haec enim, quae passurus erat Dominus a Judaeis, quasi sibi facta fuissent propheta commendat. Nam quid est lignum missum in pane, nisi Christi affixio carnis in ligno? Panem enim corpus ejus agnoscimus. Lignum in pane ejus, fides nostra crucem agnoscit esse in corpore, quia vita corporis illius panis est. Unde Moyses typice loquitur populo Judaico: Et erit vita tua pendens ante oculos tuos, et timebis die ac nocte, et non credes vitae tuae (Deut. XXVIII). Ac [Col. 0880A] si apertius diceret: Erit vita tua, id est Dei Filius pendens in cruce ante oculos tuos, qui est vera vita angelorum et omnium sanctorum, in quo et tu quamvis indignus vivis, et moveris, et non credes ei aeternam salutem tibi praedicanti. Et timebis, inquit, die ac nocte, propter Christum videlicet a te crucifixum, ne iram Dei incurras, et per Romanorum principes regnum, sacerdotium, locum et gentem perdas.

[(45) 1Kb] Sed et in Psalmis quia Dei et hominis Filius extendit manus in cruce, sic ait David: Elevatio manuum mearum sacrificium vespertinum (Psal. CXL). Sive quod veniente quasi mundi vespera, sive quod declinante jam sole in vesperam, Dominus in cruce animam posuit, elevans manus suas in crucis [Col. 0880B] lignum, atque offerens seipsum Deo Patri pro nobis sacrificium, ut per illam tantam ac talem hostiam tamque mundissimam nostra, imo totius mundi delerentur peccata. Apud Isaiam quoque de crucis ejus praedicatione ita scribitur: Et erit principatus super humerum ejus (Isai. IX), id est vexillum suae crucis, quod suis portavit humeris, juxta vaticinium David, qui ait: Dominus regnavit a ligno (Psal. XCV). Habacuc quoque de illius cruce in qua exaltatus omnia traxit ad seipsum, ita ait: Cornua in manibus ejus (Habac. III): quod quid est aliud nisi tropaeum crucis? Item ipse de ascensione crucis sic ait: Dominus fortitudo mea constituet pedes meos in consummatione, super excelsa imponet me, ut vincam in claritate ejus (ibid.). Splendor, [Col. 0880C] inquit, ejus ut lux erit, cornua in manibus ejus. Revera Dei Filius quasi sol justitiae resplenduit, quia universum orbem signis et miraculis, atque doctrina Evangelii illuminavit. Cornua saepe pro regibus ponuntur; sed in hoc loco non pro regibus, sed pro crucis Christi brachiis intelliguntur. Postquam enim Christi miracula creverunt, manus ejus in cornibus crucis figuntur.

[(46) 1Kb] Quia in cruce manus Filii Dei et hominis, pedesque clavis confixi sunt, per David ipse loquitur, dicens: Foderunt manus meas, et pedes meos, dinumeraverunt omnia ossa mea (Psal. XXI). Ecce evangelica narratio: haec enim facta in Evangelio leguntur. Foderunt clavis gentiles milites manus [Col. 0880D] meas, et pedes meos. Cassiodorus: Et nota quia non ait, transfixerunt, vel vulneraverunt, sed foderunt; quia, sicut terra fossa fructum facit, sic fructum vitae dedit Christus vulneratus. Sequitur: »Et dinumeraverunt omnia ossa mea,« id est dinumerabilia fecerunt. Proprie describitur hic poena crucis. Augustinus: Et non poterat melius describi corporis extensio in ligno, quam ut diceret, »dinumeraverunt omnia ossa mea.« Cassiodorus: Et quamvis ad litteram haec sane accipiantur, innuit tamen fossio manuum, quod Judaei operibus ejus non crediderunt: et fossio pedum, quod apostolos laceraverunt. Sic etiam ossa dinumeraverunt, id est apostolos, ne in majori [Col. 0881A] numero crescerent, quaerebant exstinguere, scilicet ut pauci et numerabiles essent.

Aliter: Foderunt manus meas, et pedes meos, id est dolose cogitaverunt subvertere opera mea et affectiones meas, id est miracula et voluntatem, quam habui ponendi et sumendi animam meam. Unde est illud: Domine, recordati sumus, quia seductor ille dixit adhuc vivens: Post tres dies resurgam. Jube ergo custodiri sepulcrum usque in diem tertium, ne forte veniant discipuli ejus, et furentur eum, et dicant plebi, surrexit a mortuis (Matth. XXVII). Et quando custodes muneribus corruperunt, quatenus dicerent: Quia venerunt discipuli, et furati sunt nobis nocte dormientibus (Matth. XXVIII). Dinumeraverunt omnia ossa mea, ac si diceret: Sic [Col. 0881B] diligenter meos quaesierunt praedicatores ad damnum, quasi certum eorum scirent numerum. Quibus utique verbis in cruce corpus significavit extensum, manibus, pedibusque confixis, et clavorum transverberatione confossis; quia Judaei videlicet opera ejus, ut dictum est, non crediderunt, et a provincia apostolos expulerunt, nec non et sanctorum martyrum ipsius nominis odio crudeliter sanguinem effuderunt. Denique nec manus, nec pedes David habuisse dicitur effosas, quem sine ulla corporis injuria legimus in pace quiescere. Hoc ergo de Christi passione aperte dictum est, qui a Judaeis in ligno clavis confixus est. Item in Canticis canticorum: Manus meae disti laverunt myrrham (Cant. V). Quod specialiter dixit propter figuras clavorum. Iterum [Col. 0881C] Dei et Virginis Filius per Malachiam prophetam eisdem Judaeis sibi mala pro bonis retribuentibus loquitur, dicens: Si affiget homo Deum, quia vos confixistis me? et dixistis: In quo confiximus te? et ait illis Dominus: Vos confixistis me gens tota (Malach. III) Ac si apertius diceret: Ego redemi vos de manu Aegyptiorum, et de omnium inimicorum potestate, et tradidi vobis terram lac et mel fluentem; vos autem confixistis me cruci, qui mortuos vestros suscitavi, et infirmos curavi. Confixistis me gens tota, id est omnes communiter. Hoc etiam per Zachariam ipse Dominus testatur, dicens: Et aspicient ad me quem confixerunt; et plangent eum (Zach. XII), subaudis me, planctu quasi super unigenitum, et dolebunt super eum sicut doleri solet [Col. 0881D] in morte primogeniti. De se quasi de alio loquitur: hic ergo planctus tunc erit, quando Judaei videbunt Christum regnantem in claritate sua; dolebunt a se crucifixum et intelligentes Dei fuisse Unigenitum, primogenitum totius creaturae.

Iterum propheta subjungit dicens: In die illa, id est in die judicii, magnus erit planctus in Jerusalem, sicut planctus Adadremon in campo Magedon. Et planget terra, id est peccatores, qui dixerunt: Sanguis ejus super nos, et super filios nostros (Matth. XXVII); et plangent familiae et familiae seorsum, id est tribus et tribus, divisim altera ab altera. Quando? in die scilicet judicii, quando omnia [Col. 0882A] nomina dignitatum deponentur, et impletum fuerit, quod scriptum est: Ecce homo (Joan. XIX), scilicet et opera ejus; et paleae a tritico separatae fuerint: tunc erit planctus magnus non in alio loco, sed in Jerusalem. Plaga enim et judicium a sanctis incipiet; et reges, sacerdotes, prophetae et doctores tundent pectora sua manibus, cum viderint eum quem crucifixerunt, regnantem in Patris et sua majestate. Sequitur: Et plangent familiae domus Nathan seorsum, et mulieres eorum seorsum; familiae domus David seorsum, et mulieres eorum seorsum; famuliae domus Levi seorsum, et mulieres eorum seorsum; familiae Semei seorsum, et mulieres eorum seorsum: omnes familiae reliquae, familiae, et familiae seorsum. Quod seorsum viri et feminae [Col. 0882B] plangunt, significat, quia tempore tribulationis non debemus inservire conjugiis, et operi nuptiarum. Igitur nunc tribus domus David, et aliae tribus separantur ab uxoribus suis, ut plangant Dominum Jesum, de quo dixerant: Sanguis ejus super nos, et super filios nostros (Matth. XXVII). In David tribus regia accipitur, in Nathan prophetalis ordo signatur, in Levi sacerdotes, in Semei doctores intelliguntur. Ex hac enim tribu magistrorum agmina pullularunt. Reliquae tribus tacentur, quae non habent aliquod privilegium dignitatis.

Quod inter duos latrones crucifixus est Dei et Virginis Filius pro salute mundi, longe ante praedictum est ita: Et inter iniquos deputatus est (Isai. LIII). Et Habacuc: Domine, audivi auditionem tuam, [Col. 0882C] et timui, etc. (Habac. III.) Ac si diceret: Domine, audivi auditionem tuam, quia Deus et homo factus est; et timui, quia valde mirum est. Sequitur: Domine, consideravi opera tua, et obstupui. Quare? quia in medio duorum animalium cognosceris. Quasi diceret: Audivi in Scripturis sermonem tuum aure interiori, et contemplatus sum opera, ut ex creaturis intelligerem Creatorem, et per ea obstupui sensu hominis amisso, in sanctam amentiam versus sum, vel admiratione turbatus in laudes tuas erumpi, dicens: In medio duorum animalium cognosceris, id est per Filium et Spiritum sanctum Pater intelligitur; vel duo cherubim, qui contra se respiciunt, et in medio habent oraculum; vel duo Seraphim quorum alter ad alterum clamat mysterium [Col. 0882D] Trinitatis, quorum unus mundat labia prophetae, dicens: Ignem veni mittere in terram, et quid volo nisi ut ardeat? (Luc. XII.) Sed simpliciter Christus inter duos latrones agnitus est, vel a Judaeis et gentibus hinc inde eum cingentibus, vel inter duo testamenta quae vitalia spirant. In medio, inquit, annorum notum facies opus tuum; scilicet cum venerit tempus impletionis, ostendes vera, quae promisisti; haec scilicet, quia in medio duorum animalium, id est duorum latronum, cognosceris pro salute humana suspensus. Unde quidam fidelis et sapiens horum latronum non solum nomina commemorans, sed et meritorum diversitatem alte intelligens, [Col. 0883A] nec non et divinam Dei Filii omnipotentiam, qui illorum medius cruci pro totius mundi salute affixus erat, acute considerans, ait:

Imparibus meritis pendent tria corpora ramis:
Dimas (scilicet), et Gestas; medio divina potestas.
Alta petit Dimas; infelix infima Gestas.

Congrue siquidem eos pendere ex ramis dixit, et impares fuisse meritis asseruit; quia singulorum opera esse diversa, ut vir discretus, intellexit. Nos vero devotis mentibus singillatim de illorum operibus jungamus aliqua supradictis versibus, prout sanctus dictaverit Spiritus. Ab imo ergo incipiamus, ut decenter ad summum, id est ad Christum qui est cum Patre summum bonum, pervenire valeamus.

Infelix ergo Gestas, qui ad Christi sinistram pependit, [Col. 0883B] in sua usque ad mortem malitia perduravit. Cupidus et crudelis exstitit in saeculo, odiosus et pertinax in patibulo. Libenter dum vixit, aliena rapuit, et in ligno pendens maledicus fuit, libertatem sui habens, illius pedes ad effundendum sanguinem voloces fuerunt (Psal. XIII); et etiam clavis affixus, ex ejus ore convicia exierunt. Mala quae potuit perpetravit, et in articulo mortis positus, Christum blasphemavit. Ut ergo supradictum est, hic infelix Gestas post mortem non alta conscendit, sed ut reprobus et blasphemus ima petivit.

Dimas vero, qui ad Christi dexteram pependit, cupiditatis et avaritiae fascibus accensus, non labore manuum quotidianum, ut debuerat, victum quaesivit; sed contra Dei praeceptum, qui dixit: Non [Col. 0883C] furaberis (Exod. XX), aliena concupiscere, furari et rapere studuit. Hic mater caetera mala, quae non coactus, sed spontaneus fecit, fraternum sanguinem fudit, quo pollutus, a populo comprehenditur, et patibulo ad Christi dexteram suspenditur. Dimas itaque ligno suspensus clavis affligitur, sed divina praeventus gratia repente mutatur, et ovis ex lupo factus, devote ad Deum convertitur. In cruce positus tres a Patre luminum, a quo omne datum optimum est, et omne donum perfectum (Jac. I) virtutes, fidem scilicet, spem et charitatem accepit. Fidem habuit, quia Christum, quem secum morientem vidit, verum Deum esse credidit, cum ait: Domine, memento mei, dum veneris in regnum tuum (Luc. [Col. 0883D] XXIII). Firmam procul dubio fidem habuit, qui Christum morientem vidit, et post mortem regnare non dubitavit. Tunc in ligno pendens Dimas confitebatur Christum, quando accedere propius apostoli non audebant metu Judaeorum. Nunquam Dimas viderat Christum miracula facientem, et tamen, recedentibus discipulis, verum Deum credebat illum esse et hominem. Dimas praeterea spem certam habuit, qui ut sui memor esse dignaretur, Christum exoravit, dicens: Memento mei, dum veneris in regnum tuum. Charitatem quoque veraciter tenuit, qui collatronem de iniquitate corripuit, et Christum, quem cognovit, praedicavit, dicens: Neque tu times Deum, qui in eadem damnatione es. Nos quidem digna factis recipimus; hic vero nihil mali gessit. Humilitatem [Col. 0884A] quippe habuit, quia reum se esse cognovit, et digna pati judicavit, dicens: Nos digna factis recipimus, etc. Dimas itaque, quia Dei gratia praeveniente, humiliter se reum esse asseruit et Redemptorem omnium non solum cognovit, verum etiam illius innocentiam praedicavit, fratrem et collatronem ob blasphemiam increpavit, et ut coelestis regni aditum ingredi mereretur, Christum suppliciter oravit; non ima, sed alta, ut jam dictum est, petivit. Ideoque a Christo audire illico meruit. Amen dico tibi, quia hodie mecum eris in paradiso.

Quid enim de Filio Dei et Virginis dicturi sumus, qui pro salute humani generis in medio horum latronum erat crucifixus? Qui cum esset Deo Patri consubstantialis et coaeternus, tamen voluntate Patris [Col. 0884B] humanitatem nostram misericorditer suscepit, in qua flagella sustinuit, crucem ascendit, mortem gustavit ac destruxit: quam in sepulcro relinquens, in anima ad infernum descendit, quo spoliato, et diabolo devicto, tertia die cum victoria resurgens a mortuis, in fide discipulos confirmavit, quadragesimo die coelum, videntibus eisdem discipulis, ascendit, et eamdem, quam de intemerata Virgine matre assumpsit carnem, in paterna secum dextera collocavit. Quia ergo semetipsum Deo Patre obediens, usque ad mortem humiliavit (Philip. II); gloria et honore illum Pater coronavit, et super cuncta opera manuum suarum in gloria sua exaltavit. Eidem Jesu Christo summo pontifici data est a Patre omnis potestas in coelo et in terra (Matth. XXVIII) secundum [Col. 0884C] susceptionem hominis, quam aeternaliter habuit cum Deo Patre secundum substantiam divinitatis. Dicatur ergo:

Imparibus meritis tria pendent corpora ramis
Quam pulchre, quamque veraciter eos imparibus meritis fuisse dixit! quia quantum distat coelum a terra, oriens ab occasu, tantum ab invicem distant eorum merita. Infelix Gestas et blasphemus secundum malitiam et obstinationem suam demersus est in infernum. Dimas vero humiliter se reum cognoscens, et divinam justitiam laudans, Christo duce, ingressus est paradisum. Deus et homo post victoriam exaltatus est super coelos coelorum, et constitutus summus pontifex in aeternum.

[Col. 0884D] Quia vestimenta Christi post crucis sententiam sortita fuerunt, testatur ipse Dominus per Psalmistam, dicens: Ipsi consideraverunt et inspexerunt me; diviserunt sibi vestimenta mea, et super vestem meam miserunt sortem (Psal. XXI). In persona sua loquitur ista Jesus Christus. Unde ait beatus Augustinus doctor egregius: Ipsi Judaei a sua malitia non mutati consideraverunt, quod agebatur, et non intellexerunt et inspexerunt me tantum. Viderunt usque ad carnem oculis corporeis, et usque ad verbum oculis cordis. Cassiodorus: Vel consideraverunt, et inspexerunt me, id est cum diligentia, et delectatione inspexerunt me talia ferentem, cum a re crudeli soleant oculos avertere. Ecce quam obstinati erant Judaei. Non casu aliquid factum fuit, nec tot miraculis cor [Col. 0885A] eorum mollitum est. Et diviserunt sibi vestimenta mea. Ad litteram: In quatuor partes, sicut dicit Joannes evangelista. Et super vestem meam miserunt sortem. Haec fuit inconsutilis desuper contexta per totum. Mystice quoque haec possunt accipi; per vestimenta enim Christi Scripturae vel sacramenta Ecclesiae accipiuntur. Per tunicam inconsutilem, super quam missa fuit sors, intelligitur charitas, vel Ecclesiae unitas. Per illos, qui vestimenta diviserunt, perversores Scripturarum intelliguntur. Cassiodorus: Sicut ergo illi actualiter vestes Christi diviserunt, sic qui non contendunt ad unitatem, diviserunt sibi vestimenta, sacramenta scilicet spiritualia, et Scripturas sacras corrumpentes. Augustinus: Sacramenta Christi, et Scripturae poterunt dividi per haereses, sed non tunica [Col. 0885B] desuper, id est a Deo contexta; hoc est charitas et unitas Ecclesiae catholicae quam nemo potest dividere: non enim discerpitur charitas ecclesiastica, sed sorte et dono Dei quibusdam provenit. Augustinus: Qui hanc ecclesiasticam habet charitatem, securus est, et nemo eum a catholica Ecclesia movet. Et si extra incipit illam habere, intromittitur, ut ramus olivae a columba delatus est ad arcam. Recte ergo dicitur in persona Christi per Prophetam: Diviserunt sibi vestimenta mea, et super vestem meam miserunt sortem. [(47) 1Kb] Quae prophetia, quomodo sit expleta, evangelica narrat historia. Nam dum vestimenta alia a militibus divisa fuissent, pro tunica Domini dixerunt: Non scindamus eam, sed sortiamur cujus sit. Erat omni parte contexta per totum (Joan. XIX).

[Col. 0885C] Quod autem pendenti in cruce acetum felle mistum dederunt, hoc jam antea fuerat in Psalmis ab eodem Dei et Virginis Filio praedictum sic: Dederunt in escam meam fel, et in siti mea potaverunt me aceto (Psal. LXVIII). Cassiodorus: Haec est consummatio passionis. Cum enim dixisset: Sitio (Joan. XIX), fel cum aceto ei obtulerunt, hoc facto mores suos amarissimos indicantes. Vel de discipulis, et mulieribus potest accipi, qui et si contristati sunt, non tamen simul, sed similiter, et hoc est: Et non fuit qui simul contristaretur (Psal. LXVIII), Augustinus: Contristati enim sunt discipuli, et mulieres, qui super eum flebant, sed non simul: carnaliter enim tristabantur de vita mortali, quae erat mutanda morte, [Col. 0885D] cum deberent tristari de caecis pie Judaeis, qui medicum occidebant, quod nemo tunc fecit. Sequitur: Et non inveni qui consolaretur, proficiendo videlicet: et quia non inveni simul tristes et constantes, hoc fuit mihi fel, id est amarum propter moerorem: et acetum, id est acidum propter vetustatem eorum, et hoc est: Dederunt in escam meam fel amaritudinis, et in siti mea potaverunt me aceto. Ad litteram, in Evangelio legitur ei oblatum fel, [Col. 0886A] sed in potum, non in escam. Augustinus: Mystice hoc dicitur. Unde bene congruit, quod non dixit, fel dederunt in escam, sed dederunt in escam meam fel, quia jam Dominus escam acceperat, qui cum discipulis pascha manducaverat, ubi sacramentum sui corporis demonstravit, quae est esca dulcis, esca suavis, esca unitatis Christi, quam commendat Apostolus: dicens: »Unus panis, et unum corpus multi sumus in Christo (I Cor. X)« In hanc ergo escam, id est super escam suavem, quae est esca unitatis Christi, injecerunt fel, id est amaritudinem, resistendo veritati et contradicendo Evangelio, quod adhuc hodie facit contemptor sedentis in coelo, et gravius peccat quam qui crucifixit ambulantem in terra. Sicut tunc Judaei, ita etiam hodie dant ei [Col. 0886B] bibendum amarum potum, qui male bibendo faciunt Ecclesiae scandalum, et haeretici amaricantes. Gustavit autem Dominus, docens nos gustare, id est pati tales, sed non bibit; quia tales non possunt in corpus ejus recipi. Mystice ergo hic praedicitur, sicut mystice in passione factum est. Et in siti mea, qua fidem eorum desideravi, potaverunt me aceto, id est veteri acredine; quia nonnisi vetustatem in eis inveni [(48) 1Kb] . Sic quidem et alias ipse ad Jerusalem proclamat, dicens: Ego te plantavi, vinea mea electa: quomodo conversa es in amaritudinem vitis alienae? (Jer. II.) Deus enim bonam plantaverat vineam, hoc est Judaeorum gentem; illa autem vitio suo depravata Conditorem amaritudine potavit. Unde Moyses: Uva eorum, uva fellis, et botrus amarissimus [Col. 0886C] (Deut. XXXII). Unde et superius eos vituperans, ait: Sic plebs fatua, et non sapiens, haec Domino retribuisti? Ac si apertius diceret: Generatio prava atque perversa, haeccine reddis Domino, popule stulte et insipiens? (Ibid.)

[(49) 1Kb] Quod hyssopo circumdederunt spongiam aceto plenam, jam in Psalmis praedictum fuerat sic: Asperges me hyssopo et mundabor; lavabis me, et super nivem dealbabor (Psal. L). Unde et in lege per hyssopi fasciculum aspergebantur agni sanguine, qui mundari volebant (Exod. XII): quo significabatur, per passionem Domini peccata mundi ablui.

[(50) 1Kb] Quod titulus crucis Christi corruptus non est [Col. 0886D] (pro quo titulo Judaei dixerunt Pilato: Noli scribere regem Judaeorum. Et respondit Pilatus: Quod scripsi scripsi [Joan. XIX]) jam prophetatum fuerat [(51) 1Kb] in psalmo quinquagesimo sic: Ne corrumpas tituli scriptionem (Psal. LVI, in titul.). Perfidam igitur Judaeorum gentem vel Pilatum David, ne titulum Christi corrumperet, monebat, quem pro salute mundi in spiritu passurum praesciebat, de quo multa palam supra dixerat. Monetur ergo Pilatus a Judaeis ut titulum [Col. 0887A] veritatis deleat; sed plus divina potuit dispensatio, quae sic illum scribi jusserat. Monetur itaque divinitus quamvis gentilis Pontius Pilatus, ne titulum deleat scriptum, qui regem omnium declarabat; quia reddi non poterat incassum, quod divina erat jussione confirmatum. Regis illius scilicet Domini nostri Jesu Christi quis poterat abolere titulum, quem constat esse coeli et terrae Creatorem? Qui ideo frequenter repetitur, ut excusatio contradicentibus auferatur. Dicunt autem Pilato Judaei: Non scribere regem Judaeorum; sed quia ipse dixit: Rex sum Judaeorum. Ille autem dicebat: Quod scripsi scripsi. Iteratio confirmatio est.

Quod Dei et Virginis Filius in cruce pendens, Patrem pro inimicis suis oravit, Isaias praedixit. [Col. 0887B] Ipse, inquit, peccata multorum tulit, et pro transgressoribus rogavit (Isai. LIII). Et in psalmo sic: Pro eo ut me diligerent, detrahebant mihi, ego autem orabam (Psal. CVIII). Ac si apertius diceret Christus: Pro eo ut me diligerent, id est pro eo quod me debebant diligere, detrahebant mihi, negantes me esse Filium Dei, et dicentes: Quia in Beelzebub ejicio daemones (Matth. IX). Vel secundum aliam litteram: Pro eo ut me diligerent, interficiebant me, et detrahebant mihi. Ideo enim interfecerunt, quia detraxerunt. Plus enim nocent in membris detrahentes Christo, qui animas creditorum interficiunt, quam qui ejus carnem mox resurrecturam peremerunt. Et est sensus: Pro bono mala reddebant; quod est [Col. 0887C] deterius, illi detrahebant; ego autem econtra orabam pro ipsis, non solum pro fide discipulorum. Item Habacuc, cum dixisset: In medio duorum animalium cognosceris; adjecit, et ait: Dum conturbata fuerit anima mea, Domine, in ira misericordiae memor eris (Habac. III). [(52) 1Kb] Praefiguravit enim propheta sub hac sententia in semetipso Judaeorum personam. qui commoti ira Christum crucifixerunt. Tamen ille Dei Filius ab eis in cruce positus misericordiae memoratus dixit: Pater, ignosce eis; quia nesciunt quid faciunt (Luc. XXIII).

Quia non pro suis sed pro nostris peccatis crucifixus est Dominus, Isaias propheta asserit, dicens: Pro iniquitatibus populi sui ductus est ad mortem (Isai. LIII). Et iterum: Dabit impios pro sepultura, [Col. 0887D] et divites pro morte sua (ibid.). Et iterum: Vulneratus est propter iniquitates nostras, et attritus est propter scelera nostra, et livore ejus sanati sumus (ibid.). Item ipse: Omnes nos quasi oves erravimus, unusquisque in viam suam declinavit: Dominus posuit in eo iniquitates omnium nostrum (ibid.), juxta Apostolum, qui ait: Quia, cum peccatum non novisset, ipse peccatum factus est pro nobis (II Cor. V).

[(53) 1Kb] Quia Dei et Virginis Filius mortuus est post [Col. 0888A] flagella et crucem, fellisque et aceti potationem, ipsa lex in Genesi non siluit, dicens: Recubans accubavit, id est dormivit ut leo, et ut catulus leonis, et quis suscitavit eum? (Gen. XLIX.) De quo etiam Jacob patriarcha prophetavit, cum filium suum Judam benediceret, dicens: Manus tua in cervicibus inimicorum tuorum (ibid.). [(54) 1Kb] Judas confessio dicitur, quia, quando peperit eum Lia, laudem Domino retulit, dicens: Nunc super hoc Domino confitebor (Gen. XXIX), et ob id vocatus est Judas. A confessione itaque nomen ejus dictum est, quod est gratiarum actio [(55) 1Kb] . Per hunc ergo Judam verus confessor exprimitur Christus, qui ejus ex tribu secundum carnem est ortus. Bene ergo de Christo dicitur: Manus tua in cervibus inimicorum tuorum; quia eisdem manibus [Col. 0888B] atque eodem crucis tropaeo et suos texit, et inimicos curvavit, juxta quod ei Pater promittit, dicens: Sede ad dexteram meam, donec ponam inimicos tuos scabellum pedum tuorum (Psal. CIX). Catulus leonis est Dei et Virginis Filius, quoniam nascendo parvulus factus est. Unde dicitur: Parvulus natus est nobis (Isai. IX). Iterum subjungit, dicens: Ad praedam, fili mi, ascendisti, id est pro salute mundi crucem ascendisti, et per eam captivos populos redemisti: et quos ille leo contrarius, scilicet malignus hostis, invaserat, tu moriens eripuisti. Requiescens, inquit, ut leo accubuisti, manifestum est quod in passione sua Christus recubuit, quando, inclinato capite, spiritum tradidit, sive quando in sepulcro securus velut [Col. 0888C] quodam corporis somno quievit. Sed quare ut leo, et velut catulus leonis? In somno enim suo leo fuit, quia non necessitate, sed potestate hoc ipsum implevit. Unde ipse in Evangelio ait: Potestatem habeo ponendi animam meam, et nemo eam tollet a me; sed ego pono eam, et iterum sumo eam (Joan. X). Quod vero addidit, et ut catulus leonis, inde est enim mortuus, unde et natus.

Leo Graece, Latine rex interpretatur; eo quod princeps sit omnium bestiarum. Cujus genus, ut ait Hispaniarum doctor Isidorus [(56) 1Kb] , trifarium est. E quibus breves, et juba crispa imbelles sunt [(57) 1Kb] ; longi autem et coma simplici acres. Animos eorum frons et cauda indicant. Illorum virtus in pectore, firmitas in capite est. Septi a venatoribus, terram contuentur, [Col. 0888D] quominus conspectis venabutis terreantur. Rotarum timent strepitus, sed ignes magis. Cum dormierint, vigilant oculi; cum ambulant, cauda cooperiunt vestigia sua, ne eos venator inveniat. Cum genuerit catulum, tribus diebus, et tribus noctibus idem catulus dormire fertur: tunc demum patris fremitu sive rugitu veluti tremefactus cubilis locus, suscitare dicitur catulum dormientem. Circa hominem talis natura leonum est, ut nisi laesi nequeant irasci. Patet enim eorum [Col. 0889A] misericordia circa hominem exemplis assiduis. Prostratis hominibus parcent, captivos obvios repatriare permittunt; hominem nonnisi in magna fame interimunt.

Valde igitur convenienter ista de passionis morte, et resurrectionis vita aptantur in Christo, qui tribus diebus et tribus noctibus in cubili jacens sepulcri, somnum mortis implevit. Bene ergo Christus ut leo requievit: qui non solum mortis acerbitatem non timuit, sed etiam in ipsa morte mortis imperium vicit. Bene iterum idem ut catulus leonis, quia die tertia resurrexit. Unde et sic adjungitur de resurrectione ejus: Quis suscitabit eum? hoc est, quia nullus hominum nisi ipse, juxta quod idem de corpore suo, dixit: Solvite templum hoc, et in tribus [Col. 0889B] diebus suscitabo illud (Joan. II). [(58) 1Kb] Clamat etiam eamdem mortem ejus psalmus sexagesimus septimus, dicens: Deus noster, Deus salvos faciendi; et Domini Domini exitus mortis (Psal. LXVII). Quid apertius diceretur? Dominus enim Jesus, qui interpretatur Salvator, ipse Deus noster salvos faciet nos. Quem, quia oportuit nasci, et ab hac vita exire per mortem, ideo subjunctum est [(59) 1Kb] : Domini mors, et Domini exitus (Isai. LIII). Item Isaias: Tanquam ovis ad occisionem ducetur. Et sicut agnus coram tondente se sine voce [(60) 1Kb] obmutescet, et non aperiet os suum. Pro peccatis enim populi sui ductus est ad mortem (ibid.). Judaei autem Christum, quem sperant, non moriturum sperant; et ideo haec prophetia ad Christum Dei et Virginis Filium, qui veraciter [Col. 0889C] nos proprio sanguine suo redemit, pertinet. Item apud Jeremiam de seipso ait: Inebriavi animam lassam, et omnem animam esurientem saturavi; et ideo quasi de somno suscitatus sum; et vidi, et somnus meus dulcis est mihi (Jer. XXXI). Revera somnus Christi, id est mors quam pro humani generis salute sustinuit, dulcis eidem fuit, per quam Deo Patri universum mundum reconciliavit, potentias diaboli confregit, infernum spoliavit, et ejus spolia cum magna secum ad coelos gloria resurgendo sublevavit. Danieli quoque angelus de occisione, et morte Christi sic ait: Daniel adverte sermonem, et intellige visionem. Septuaginta hebdomades abbreviatae sunt super populum tuum, et super civitatem sanctam tuam, [Col. 0889D] ut consummetur praevaricatio, et finem accipiat peccatum, et deleatur iniquitas, et adducatur justitia sempiterna, et visio, et prophetia signetur (Dan. IX). Si ergo has septuaginta hebdomades a tempore Danielis computare voluerimus, priusquam Christus secundum carnem nasceretur, expletas fuisse certissime comprobamus. Quia igitur ante Christi nativitatem septuaginta hebdomades expletae sunt, justitia [Col. 0890A] aeterna, secundum quod ait angelus, manifestata est, et unctus est Sanctus sanctorum, id est Christus, et signata est visio et prophetia, et dimissa sunt peccata per fidem nominis Christi omnibus in eum recte credentibus. Quid est autem quod dicit: Signari visionem et prophetiam, nisi quia omnes prophetae de Christo nuntiabant, quod esset venturus, et humanum genus redempturus? Igitur quoniam adimpleta est prophetia per adventum ejus; propterea signari visionem, et prophetiam dicebat; quia ipse est signaculum prophetarum adimplens omnia, quae retro de illo praenuntiaverant. Post adventum enim et passionem ejus, jam visione, et prophetia non indigemus, quae Christum venturum nuntient. Ac si apertius Danieli loqueretur angelus: Daniel, scito [Col. 0890B] quod ab hac die, qua tibi nunc loquor, haec populo tuo per partes accident. Primum propitiabitur tibi Deus, quem nunc magnopere deprecaris; et delebitur peccatum, et finem accipiet praevaricatio. Nunc ergo urbe destructa, et templo usque ad fundamenta destructo, in luctu est populus constitutus; sed non post longum tempus instaurabitur. Post has etiam septuaginta hebdomadas annorum nascetur Christus, qui est justitia sempiterna, et signabitur visio et prophetia, ut nequaquam ultra inveniatur propheta in Israel, et ungatur Sanctus sanctorum, Dei scilicet et Virginis Filius, de quo in Psalterio legitur: Propterea unxit te Deus Deus tuus oleo laetitiae prae consortibus tuis (Psal. XLIV). Qui et in alio loco dicit de se: Sancti estote, quoniam ego sanctus sum [Col. 0890C] (Levit. XI).

Et post haec occidetur ipse Christus, et non erit ejus populus, qui eum negaturus est. Tunc iterum civitatem Jerusalem Dei auxilio destitutam, nec non et sanctuarium destruet Romanus populus cum duce Vespasiano, et omnino deficiet hostia, et sacrificium, et usque ad consummationem mundi perseverabit desolatio. Quia ergo Dei et Virginis Filium sine causa morti tradiderunt, propterea civitatem, sanctuarium et sacrificium absque reparatione perdiderunt. Miseri et infelices Judaei Salvatorem suum, qui eorum patres de Aegyptia servitute liberaverat, et in deserto pane coelesti paverat, et admirabili virtute de durissima petra eductis [Col. 0890D] aquis potaverat; maluerunt morti tradere, quam in eum fideliter credere, ideoque illorum desolatio perseverat sine recuperatione! Justo siquidem Dei judicio omnibus quae sub coelo sunt gentibus traduntur servituti, qui pro bonis mala reddiderunt suo Creatori. Item in Salomone de morte ejus, de contumeliis, et tormentis sic legitur: Interrogemus eum, ut sciamus reverentiam ejus, et probemus patientiam [Col. 0891A] ipsius, morte turpissima condemnemus eum (Sap. II).

De obscuratione solis in passione Filii Dei et Virginis [(61) 1Kb] . Quod vero in passione Domini a sexta usque in horam nonam tenebrae factae sunt super universam terram, et ipse sol obscuratus est; Amos propheta ostendit, dicens: Erit in die illa, dicit Dominus: Occidet vobis sol in meridie, et tenebrescere faciam terram in die luminis (Amos VIII). In die illa, id est in die passionis Christi, Judaeis non credentibus, sol occidit, quia Dei Filium, qui est verus Sol justitiae voluerunt potius occidere, quam ab eo per fidem illuminari. De quo dicitur: Vobis timentibus Deum orietur Sol justitiae (Malach. IV). In meridie quippe sol occidit eis, quia, cum illius veri [Col. 0891B] luminis poterant illustrari radiis, seipsos aeternis tradiderunt tenebris. Quod autem ait: In meridie occidet vobis sol, quasi diceret: Cum adhuc tempus haberent poenitendi et bona operandi, pessimae obstinationis duritia contenebrati veri solis lumen perdiderunt, scilicet vultus Dei. Unde voce fidelium dicitur: Signatum est super nos lumen vultus tui, Domine, etc. (Psal. IV.)

Tenebrescere, inquit, faciam terram in die luminis. Per tenebras peccatores; per diem vero fideles designantur. In die ergo luminis, hoc est in Christo, qui est verus dies, et verum lumen, quando fidei et suae dilectionis radiis corda in se credentium illuminavit; reprobos contra se obstinatos infidelitatis tenebris obcaecari permisit.

[Col. 0891C] Amos propheta diem exaltationis Christi in cruce tenebrescere praevidebat, cum eamdem impiissimam atque incredulam gentem, ut Christum fideliter quaererent admonebat, dicens: Quaerite Dominum, et vivite: Dominum dico facientem Arcturum, id est Boetem, et Orionem, et convertentem in mane tenebras, et diem in nocte mutantem; qui vocat aquas maris, et effundit eas super faciem terrae: Dominus nomen ejus (Amos V). Per Arcturum, qui septem stellis constat, significatur Ecclesia Christi sanguine redempta, et septiformi Spiritu repleta, et per ejusdem Filii Dei et Virginis passionem, resurrectionem atque in coelum ascensionem donis coelestibus ditata. Per Orionem vero, qui hieme oritur, [Col. 0891D] et suo ortu tempestates excitat, Christi passionis signantur imitatores, scilicet apostoli et sancti martyres, qui tempore infidelitatis praedicant incredulis, et excitant contra se tempestates persecutionis. Loquens propheta de Arcturo et Orione maluit ea vocare nominibus a gentilitate inventis, quam nominibus Hebraeorum, ne nobis illa barbara viderentur: in quibus notat hanc prophetiam etiam gentilibus legendam.

Sequitur: Et convertentem, inquit, in mane tenebras, et diem in nocte mutantem. Revera Dei Filius cum omni devotione est ab hominibus diligendus, [Col. 0892A] et pura mente quaerendus, per quem Deus Pater convertit in mane tenebras ignorantiae, vel tribulationis in claram lucem, et prosperitatem suis electis; et diem temporalis felicitatis in nocte mutat damnationis perpetuae impiis. Judaei Christum crucifigentes, qui dies putabantur, in noctem peccatorum mutantur. Ab hora utique sexta, in typum Judaicae caecitatis, dies versus est in noctem, Christum crucifigentibus (Matth. XXVII). Lux etiam, quae in lege et prophetis oriebatur, versa est illis in tenebras. De quibus scriptum est: Obscurentur oculi eorum, ne videant; et dorsum eorum semper incurva (Psal. LXVIII). Malitia oculos Judaeorum obscuravit, et Deus illorum dorsa incurvavit, dum eos omnium gentium servituti tradidit.

[Col. 0892B] Sequitur: Qui vocat aquas maris, et effundit eas super faciem terrae: Dominus nomen ejus. Amaras aquas aethereo calore Dei Filius suspendit, et in dulcem pluviarum saporem conversas ad irrigationem terrae diffundit, cum discipulos de carnali conversatione assumens, et spiritualiter instruens eos ad irriganda velut nubes carnalium corda hominum coelestis doctrinae pluvia mittit. Aquae amarae peccatores sunt, quos effundit, ut conversi in dulcedinem aliis praedicent, in quibus quidquid terrae et amaritudinis inerat, ardore veri solis excoquitur. Dominus, inquit, nomen ejus. Dei et hominis Filius Dominus utique est et vocatur, cui omne genu, coelestium videlicet, et terrestrium atque [Col. 0892C] infernorum flectitur (Philipp. II). Et Jeremias: Extricta est, inquit, quae parturit, scilicet Jerusalem, et afflicta est anima ejus. Occidit ei sol, cum adhuc dies esset medius; confusa est, et maledicta, reliquias ejus dabo in gladio (Jer. XV), quod factum est per Vespasianum et Titum.

Quod Dei et hominis Filii crura non fuerunt in cruce confracta [(62) 1Kb] . Porro quod non fregerunt ejus crura, nisi tantum latronum (Joan. XIX), jam fuerat in lege praedictum. Os, inquit, non comminuetis ex eo (Exod. XII). Praeceptum enim eis fuerat, ut celebrarent Pascha in ejus [(63) 1Kb] similitudine, in qua Dominicae passionis umbra praecesserat, qui tanquam ovis ad occisionem ductus est (Isa. LIII). Illa enim figura agni Christi passionem significavit.

[Col. 0892D] Quod latus Filii Dei et Virginis in cruce fuit lancea percussum. Quod latus ejus lancea percussum est (Joan. XIX), sic praenuntiatum est ab ipso per Job: Confregit me, et posuit me quasi signum, circumdedit me lanceis suis, convulneravit lumbos meos. Concidit vulnus super vulnus, id est vulnera clavorum super vulnus lanceae (Job XVI). Unde David: Super dolorem vulnerum meorum addiderunt (Psal. LXVIII). Ac si diceret: Super dolorem mortalitatis dolorem vulnerum meorum addiderunt, quia mihi mortem acceleraverunt. Vel, addiderunt super dolorem vulnerum meorum, id est super flagella lanceae [Col. 0893A] et clavorum addiderunt vulnera, vel, super mortem meam addiderunt, quia custodes pretio corrumpebant, ut me resurrexisse negarent. Vel, super dolorem vulnerum meorum addiderunt, dolorem meum, subaudis, quoniam non satis fuit eis servos meos ad vineam missos occidisse, nisi me haeredem etiam occiderent (Matth. XXI). Vel, super dolorem vulnerum meorum addiderunt, quia me occiso saeviebant in apostolis et in caeteris membris meis occidendo. Unde etiam ipse per Jeremiam sic loquitur de Deo Patre: Tetendit arcum suum, et posuit me quasi signum ad sagittam (Thren. III). Et iterum: Misit in renibus meis filias pharetrae suae. Iterum de ipsis non credituris Judaeis per prophetam sic ait: Facti sunt mihi in sagittam reciprocam. Et Zacharias: [Col. 0893B] Videbunt, inquit, in quem transfixerunt (Zach. XII), utique hominem quem crucifixerunt. Quo etiam testimonio promissus est Christus, in ea qua crucifixus est carne venturus.

[(64) 1Kb] Quod de latere Filii Dei et Virginis in cruce pendentis sanguis et aqua manarunt, Zacharias propheta sic praedixerat, cum eidem Jesu Christo, quem nasciturum et pro salute humana passurum in spiritu noverat, dicebat: Tu quoque in sanguine testamenti tui emisisti vinctos tuos de lacu, in quo non est aqua (Zach. IX). Ac si diceret: O Christe Fili Dei vivi, in sanguine testamenti tui, id est tuae passionis, eos qui tenebantur vincti in carceribus inferni, in quo non est ulla refrigerans misericordia, quam dives quaesivit, nec invenire meruit (Luc. [Col. 0893C] XVI), tu misericorditer liberasti. In resurrectione Christi, justi qui pro peccato Adae vincti in inferno tenebantur, resurrexerunt, et apparuerunt in Jerusalem multis (Matth. XXVII). In figura hujus laci Joseph a fratribus missus est in lacum, hoc est in cisternam, ubi non erat aqua (Gen. XXXVII), Daniel a Chaldaeis (Dan. VI), Jeremias a Judaeis (Jer. XXXVIII), Banaias quoque tempore nivis et frigoris descendit in lacum, ut ibi leonem interficeret (I Paral. XI); et Christus de coelo in hunc mundum et de cruce in infernum, ut rugientem et humanum genus leonem devorare quaerentem caperet, arma auferret, vires frangeret, aeterno igni traderet. Et iterum: Cum egrederetur vir ab oriente, ecce aquae [Col. 0893D] redundantes a latere dextro, scilicet Christi (Ezech. XLVII). Item de eadem aqua quae ex latere ejus profluxit, alius propheta sic dixit: Flumina aquae viventis egredientur de ventre ejus (Joan. VII). Aquae scilicet baptismatis, quae credentes vivificant, quaeque sitientibus largiuntur, quando impletur quod scriptum est: Lavamini, mundi estote, etc. (Isa. I). Et Psalmista: Lavabis me, et super nivem dealbabor (Psal. L).

De sepultura corporis Christi [(65) 1Kb] . Quod corpus Christi sepultum fuit, in Psalmis sic ipse de se dicit: Collocavit me in obscuris sicut mortuos saeculi, etc. (Psal. CXLII). Manifestum quippe est Judaeos [Col. 0894A] Christum in obscuris, hoc est in monumento, sicut mortuos saeculi collocasse, ac, ne cum discipuli furarentur, custodes deputasse. Item Isaias: Erit Dominus nominatus in signum aeternum, quod non auferetur (Isa. LV), eritque sepulcrum ejus gloriosum (Isa. XI); et alibi: Dabit impios pro sepultura, et divites pro morte sua (Isa. LIII).

[(65*) 1Kb] Quia, postquam sepultus est Dei et Virginis Filius, lapis positus est ad ostium monumenti ejus. Unde ipse ait per Jeremiam: Lapsa est in lacum vita mea (Thren. III). Et iterum: Posuerunt lapidem contra me (ibid.). Rursum inquit: Conclusit vias meas lapidibus quadris, circumaedificavit adversum me, ut non egrediar (ibid.).

De descensione Filii Dei et Virginis in anima ad infernum. [Col. 0894B] Quia in infernum descendit, sic idem Dominus in Ecclesiastico dicit: Penetrabo omnes inferiores partes terrae, et inspiciam omnes dormientes, et illuminabo sperantes in Deum (Eccli. XXIV). Item in Psalmis: Vita mea inferno appropinquavit (Psal. LXXXVII). Et iterum: Aestimatus sum cum descendentibus in lacum: factus sum sicut homo sine adjutorio, inter mortuos liber (ibid.). Descendit enim in infernum sicut homo; sed solus liber inter mortuos fuit, quia mors illum tenere non potuit.

Quia Dei et Virginis Filius illos de inferno misericorditer liberavit, quos injuste diabolus captivaverat. Item, quia in infernum descendens, eos qui capti erant a diabolo eruit, et sic iterum ad coelestia remeavit idem per Osee ita pronuntiavit: Ego, inquit, [Col. 0894C] ego capiam, et non est qui eruat. Vadam et revertar ad locum meum, id est ad coeleste solium (Ose. V). Et infra: De manu, inquit, mortis liberabo eos (Ose. XIII). Ac si apertius diceret: De manu mortis, id est de opere pe cati, quod trahit ad mortem, liberabo eos. Unde dicitur: Mors et vita in manibus linguae (Prov. XVIII). Vel manus mortis diaboli potestas. Sequitur: Et de morte redimam eos (Ose. XIII). Quasi diceret: De manu inferni redimam eos pretio mei sanguinis. Eis loquitur Christus, quos dignatus est sua gratia liberare, Judaeos videlicet et gentiles in se credentes, vel etiam haereticos resipiscentes. Unde subditur: Ero mors tua, o mors, id est moriendo, te destruam; morsus tuus ero, [Col. 0894D] inferne (ibid.), meos scilicet electos educendo, reprobos in te relinquendo. Vel mors et infernus diabolus, quem momordit Christus, ut potestatem amitteret, non ut penitus esse desisteret.

Ob scelera Judaeorum, et contra Christum contumelias Isaias propheta Jerusalem a gentilibus esse vastandam praevidens, dicebat: Ruit Jerusalem, et Judas concidit, quia lingua eorum et adinventiones eorum contra Dominum (Isa. III). Quasi diceret: Ruit ipsa civitas Jerusalem sine auxilio Dei; et Judas, id est provincia Juda concidit, ideo videlicet quia lingua eorum et adinventiones eorum contra mansuetum Dominum, ut ad iracundiam provocarent [Col. 0895A] oculos majestatis ejus, id est respectum misericordiae. Utique tunc eorum lingua fuit contra Dominum, quando unanimiter clamaverunt Pilato: Crucifige, crucifige eum (Luc. XXIII). Sanguis ejus super nos, et super filios nostros (Matth. XXVII). Ideo etiam sine Deo auxilio corruerunt, nec fuit qui eis auxiliaretur, quia adinventiones eorum contra Dominum exstiterunt, quando blasphemantes dicebant: Samaritanus es tu, et daemonium habes (Joan. VIII).

Hac de causa eisdem perfidis Judaeis minatur Dominus per Amos prophetam, dicens: Convertam estivitates vestras in luctum, et omnia cantica vestra in planctum (Amos VIII). Congrue referuntur haec ad tempus passionis Christi, quando sexta hora sol [Col. 0895B] non sustinens Dominum videre in cruce morientem, retraxit radios suos; quando obcaecatis Judaeorum cordibus in die luminis sol verus occubuit, et advenientibus Romanis festivitates et cantica eorum versa sunt in luctum. Ex illa utique die omnia repleta sunt lacrymis, et poenitudine et cilicio; et decalvati sunt, quia Christum non habent, qui est operimentum omnium electorum. Tunc populus Israel quondam primogenitus Dei (Exod. IV), traditus est aeterno luctui. Viri Ceilae ingrati beneficiis David, quos de manibus Philisthaeorum liberavit (I Reg. XXIII), Judaeorum infidelitatem et inconstantiam significant, qui Redemptori suo ingrati apud saeculi potestates insidiantur.

[Col. 0895C] [(66) 1Kb] Jacob etiam patriarcha jam in Spiritu Dei Filium pro totius mundi salute passurum praevidebat, cum Simeon et Levi inter caeteros filios suos benedicens, aiebat: Simeon et Levi, vasa iniquitatis bellantium (Gen. XLIX). [(66) 1Kb] Per Simeon et Levi Scribae et sacerdotes Judaici populi intelliguntur. De Simeone enim Scribae Judaeorum; de tribu vero Levi principes fuere sacerdotum, de quibus scriptum est: Consilium fecerunt, ut Jesum morti traderent (Matth. XXVII). De quo consilio iste patriarcha, qui jam Deum mente videbat, dicit: In consilio eorum non veniat anima mea, etc. (Gen. XLIX). Horrebat enim jam illo tempore sanctus iste patriarcha videre tanta scelera, quae in novissimis temporibus facturi erant Judaei.

[Col. 0895D] Sequitur: Quia in furore suo occiderunt virum, scilicet Christum. Unde [(67) 1Kb] Isaias: Vae animae eorum, quia cogitaverunt adversum se consilium injustum, dicentes: Comprehendamus justum, quoniam inutilis est nobis! Iterum Jacob de eis subjungit, dicens: In dolore suo Simeon scilicet et Levi, suffoderunt murum. Hoc veraciter factum est, quando [Col. 0896A] sacerdotes et Scribae, qui de illorum progenie descenderunt, lancea illud spirituale et fortissimum propugnaculum qui custodit Israel, Christum videlicet transfixerunt. Iterum dicit: Maledictus furor eorum, quia pertinax. Pertinaces utique Judaei fuerunt, qui contra Dominum suum Dei Filium tantum facinus perpetrarunt. Pertinaciter utique perstiterunt, quando furore accensi et ira obtulerunt Christum Pontio Pilato, dicentes: Crucifige, crucifige eum; quia, si hunc dimittis, non es amicus Caesaris (Joan. X). Etiam subdendo ait: Et maledicta indignatio eorum, quia dura, dum Barabbam latronem peterent, et vitae principem, id est Christum crucifigerent. Sequitur: Dividam eos in Jacob, et dispergam illos in Israel. Hi duo nominantur divisio [Col. 0896B] et dispersio, idcirco videlicet, quia nonnulli ex ipsis Domino crediderunt, quidam in infidelitate permanserunt. Hi qui a Judaeis separantur et ad fidem veniunt, divisio dicuntur; a quorum autem patria dispersi templo subverso, per orbem terrae incredulum genus spargitur [(68) 1Kb] , justo siquidem judicio Dei disperguntur per universum mundum, quia in tribus personis nolunt credere unum Deum

Eamdem civitatem Jerusalem Isaias propheta vastandam, et impiissimam ex ea gentem olim disperdendam esse praevidebat, cum dicebat: Cantabo dilecto meo canticum patruelis mei vineae suae (Isai. V). Canticum aliquando in laetitia, aliquando vero in tristitia fit; ut hoc videlicet, quod ille composuit, [Col. 0896C] qui videns civitatem, flevit dicens: Quia si cognovisses et tu (Luc. XIX). Dicat ergo Isaias propheta: Cantabo dilecto meo, id est Deo Patri, canticum, carmen scilicet lugubre, patruelis mei, id est Christi ex eadem gente, qua ego, generati; quod canticum ipse composuit vineae suae. Patruelis, filius est patrui. Sequitur: Vinea Domini Sabaoth domus Israel est. Cuncta, quae de vinea dicuntur, ad animae statum referri possunt, quae a Deo plantata, non attulit uvas, sed labruscas, et tradita est bestiis conculcanda; nec imbrem doctrinae suscipit, quia dona praeterita contempsit. Isaias inquit: Vinea facta est dilecto meo (Isai. I), id est Christo, de quo dicitur: Tu es Filius meus dilectus, etc. (Luc. III), in cornu filio olei, hoc est in potentia, et robore illius, [Col. 0896D] de quo Psalmista ait: Unxit te Deus Deus tuus oleo laetitiae prae consortibus tuis (Psal. XLIV). Sepivit hanc vineam idem Dei Filius, custodia scilicet angelorum, et lapides elegit ex illa, idola videlicet lapidea, et omnia divinum impedientia cultum abjecit ab ea, et plantavit vineam electam ex omnibus gentibus, non de quolibet germine. Sed [Col. 0897A] juxta aliam editionem: Vineam Soret, quod est genus vitis optimae et uberrimae perpetuis fructibus. Et aedificavit turrim in medio ejus, templum scilicet de qua fruges prospicerent, et insidiantes bestias. Et torcular exstruxit in ea, ut in eodem loco uvae premerentur, id est ut ibi sanguis hostiarum funderetur. Et exspectavit ut faceret uvas, fructus scilicet bonorum operum; et fecit labruscas, amaritudinem videlicet vitiorum. Labruscae dictae, quia in labris vinearum nascuntur. Nunc ergo, quia feci quod debui, habitatores Jerusalem, et viri Juda, audita ratione mea, cui non contradicit vinea, judicate inter me et vineam meam. Quid est quod debui ultra supradictae facere vineae meae, et non feci? An quod exspectavi ut faceret uvas, quasi hoc videor forte [Col. 0897B] ultra debitum, et fecit labruscas, tanquam inculta? Hoc secundum quosdam supra apud se dixit; hic vero quod cogitavit, ut alios interrogat. Ac si apertius diceret: Quia non vultis respondere, ego respondebo pro vobis. Nunc ostendam vobis, non alius, sed ego, quid faciam vineae meae. Quasi dicat: Quia pro bonis mala reddidit, hoc judicium subibit. Auferam sepem ejus, auxilia scilicet angelorum, et erit in deriptionem gentibus, ut videlicet qui non senserunt Deum per beneficia, sentiant per supplicia. Ideo minatur poenam, ut eos convertat ad poenitentiam: Diruam maceriam ejus, et erit in conculcationem; et ponam eam desertam. Repetitio confirmatio est. Unde est illud: Relinquetur vobis domus vestra deserta (Matth. XXIII)

[Col. 0897C] Sequitur: Non putabitur, falce videlicet verbi Dei, id est cum peccaverit, non corripietur; et non effodietur, admonitione scilicet timoris Dei non humiliabitur. Et ascendent super eam vepres, et spinae, multitudo videlicet vitiorum, et nubibus mandabo, praedicatoribus scilicet qui pluunt verba, corruscant miraculis, fulgent virtutibus, ne pluant super eam imbrem, doctrinae videlicet guttas. Hoc post ascensionem Domini fuit, quando nec prophetas habuerunt, et apostolos repulerunt, de quibus dicitur: Qui sunt isti, qui ut nubes volant? (Isai. LX.) Et nubibus, inquit, mandabo ne pluant super eam imbrem, qui sub Elia videlicet, quia omnes fore idololatrae erant, tribus annis, et sex mensibus non [Col. 0897D] pluerunt (III Reg. XVII), ne pro uvis afferrent spinas, sed pro ariditate rogarent eum, qui dat imbres virtutum. Unde dicitur: Ponam vobis coelum ferreum et terram aenaeam (Levit. XXVI). Et Moyses: Erit coelum super caput tuum aereum, et terra subter te ferrea (Deut. XXVIII).

Vinea enim Domini exercituum domus Israel est, decem videlicet tribus, vel totus populus. Et viri Juda, duae scilicet tribus, germen delectabile ejus comparatione, quia separatis aliis tribus quae idola colebant, postea pullulavit. Ex quo divisum est regnum, decem tribus Israel dictae sunt, duae autem Juda, in quibus reges de Juda regnaverunt. [Col. 0898A] Earum viri germen delectabile Deo viri Juda, quia apud eos erant sacerdotes et Levitae viri religiosi, quando haec Isaias loquebatur; vel quia ex eis nasciturus erat Christus. Iterum subdens dicit: Et exspectavi ut faceret uvas, hoc est, judicium, et ecce iniquitas, id est labruscae; et justitiam, videlicet ut devote Christum susciperent; et ecce clamor, id est Tolle, tolle, crucifige eum (Joan. XIX).

O gens incredula omnibus fere bonis spoliata et destituta, quae Christum, qui totius humani generis est medicina, maluit cruci affigere, quam in eum credere! O generatio prava et a Deo derelicta! Nonne illum Dei Filium linguis vestris in cruce suspensum aeneus ille serpens praefiguravit, quem coram patribus vestris Moyses in eremo exaltavit? [Col. 0898B] [(69) 1Kb] Tricesima quinta mansio filiorum Israel est in Selmona; tricesima sexta in Phion. Hae duae mansiones, quamvis in ordine historiae non inveniuntur, in his tamen mortuo Aaron, murmurantes filii Israel contra Dominum et Moysen, et manna fastidientes a serpentibus vulnerantur (Num. XXI). Sed quid illud significat, quod a morsu mortifero serpentium exaltato aeneo serpente sanabantur, nisi quod nunc in typo Salvatoris qui ferum antiquumque serpentem in patibulo vicit, diaboli venena superantur? Ita videlicet, ut qui vere Filii Dei imaginem, passionem, crucemque illius fideliter conspexerit, non pereat, sed in aeternum conservetur. Haec enim significant et verba ipsius Domini [Col. 0898C] dicentis: Sicut Moyses exaltavit serpentem in deserto, ita exaltari oportet Filium hominis, ut omnis, qui credit in ipsum, non pereat, sed habeat vitam aeternam (Joan. III). Merito aeneus serpens est, qui in ligno suspensus est. Aes enim in metallis durabilius esse solet; et ideo aeneus serpens ligno suspensus est, ut Dominus in serpente mortuus; et in aere significaretur aeternus, videlicet ut indicaretur mortuus per humanitatem, et tamen esset aeternus per divinitatem. Pulchre autem prima mansio, videlicet Selmona interpretatur imaginis [(70) 1Kb] vincula, quia nimirum ibi expressa est imago Salvatoris per serpentem aeneum, qui in ligno pependit. Bene etiam et secunda Phion os dicitur, quia, posteaquam passionem Filii Dei cognoscimus, quod corde credimus, [Col. 0898D] ore pronuntiamus, legentes illud Apostolicum: Corde creditur ad justitiam; ore autem confessio fit ad salutem (Rom. X). Corde quippe credimus, et ore profitemur voluntate Dei Patris Jesum Christum fuisse passum, ad hoc videlicet ut de manu hostis antiqui liberaret populum suum.

Quia Deus Pater eumdem dilectissimum Filium suum sibique coaeternum passioni tradidit Zacharias propheta in ejus persona loquens ostendit, cum ait: Framea suscitare super pastorem meum, super virum cohoerentem mihi, dicit Dominus (Zach. XIII). Ac si apertius diceretur, framea, id est angustia mortis, quae occidit servos, occidit et haeredem. [Col. 0899A] Suscitare super pastorem, id est super filium meum, quem constitui haeredem universorum: Virum cohaerentem mihi, qui idem est mecum, et dicit: Ego sum pastor bonus (Joan. X). Unde dicitur: Ego in Patre, et Pater in me est (Joan. XIV). Non est mirum si pater oblitus carnalis affectus profert sententiam mortis contra peccantem filium, cum ex voluntate Dei Patris unicus ejus Filius, licet a malo immunis, pro delictis hominum morti sit traditus. Iterum subjungit, dicens: Percute pastorem, et dispergentur oves. Quasi diceret: O framea, ita suscita te, ut percutias et occidas pastorem, scilicet Christum, et dispergantur oves, id est discipuli. Manifestum est quia discipuli in passione, relicto Christo, omnes fugerunt (Matth. XXVI).

[Col. 0899B] Sequitur: Et convertam manum meam ad parvulos. Et erunt in omni terra duae partes dicit Dominus: et dispergentur, et deficient, et tertia pars relinquetur in ea. Et educam tertiam partem per ignem, et uram eos, sicut uritur argentum; et probabo eos sicut probatur aurum. Ac si diceret Filius Dei: Convertam manum meam ad parvulos; relictis videlicet superbis Judaeis, ego humilis magister colligam humiles discipulos; et tunc erunt in omni terra partes duae, Judaeorum scilicet et gentilium, et dispergentur istae duae partes, Judaei videlicet et gentiles, et deficient, quae pariter pereunt in passione Christi; et tertia pars relinquetur in terra; pereuntibus incredulis Judaeis et gentibus, tertius Christianorum populus [Col. 0899C] succrescet; et solus vitae virtutum, et habitationi Ecclesiae reservabitur. Et ne ista tertia pars Christianorum sit delicata et secura, ducam eos per ignem tribulationis, et uram eos sicut uritur argentum, et probabo eos sicut probatur aurum, de quo igne dicitur: Ignem veni mittere in terram, et volo ut ardeat (Luc. XII). Et Apostoli baptizati in Spiritu Dei et igne dicuntur (Act. I). Iterum dicit: Ipse vocabit nomen meum, et ego exaudiam eum: et dicam: Populus meus es, et ipse dicet: Deus meus es tu. Cum sic probati fuerint parvuli, scilicet sancti apostoli, super quos Deus manum convertet, et per eos turba nationum, id est Christianorum crediderit, tunc fidelis populus vocabit Jesum Christum suo nomine, et illo dicente: Tu es populus [Col. 0899D] meus, respondebit populus Christianorum: Tu es Deus meus.

Framea dicitur, ut ait beatus Isidorus [(71) 1Kb] , gladius ex utraque parte acutus, quam vulgo spatam vocant. Ipsa est et romphaea. Framea autem dicitur, quia ferrea est: nam sicut ferramentum, sic framea a ferro dicitur: ac proinde omnis gladius framea, spata Graeco verbo a passione dicitur, quoniam patim Graece pati dicitur. Alii spatam Latine autumant dictam, eo quod spatiosa sit, id est lata et ampla. Unde et spatula in pecoribus [(72) 1Kb] . Iterum idem propheta quasi in persona angelorum ascensionem Christi admirantium ipsum Dei Filium interrogat, [Col. 0900A] dicens: Quae sunt istae plagae in medio manuum tuarum? (Zach. XIII.) Ille vero respondens dicit: His plagatus sum in domo eorum, qui me diligebant, id est in domo filiorum Israel; qui me ex debito diligere debuerant. Unde dicitur: Retribuebant mihi mala pro bonis, et odium pro dilectione mea (Psal. CVIII). Judaei ergo, quia odium pro dilectione, et mala pro bonis reddiderunt Creatori suo Jesu Christo, fructus justitiae amiserunt, et pristinam dignitatem perdiderunt, et ab omnibus omnino bonis operibus steriles existunt.

Rex et propheta David, qui persecutoribus mala cum posset non reddidit, sed de illorum morte doluit, et dolendo ubertim lacrymas fudit; hanc Judaeorum obstinatam designabat sterilitatem, quando [Col. 0900B] Gelboe montibus maledicebat, dicens: Montes Gelboe, nec ros nec pluvia veniant super vos, etc. (II Reg. I) [(73) 1Kb] . Quid deliquerunt montes? Sed quia Gelboe interpretatur decursus, et per Saulem unctum regem et mortuum mors exprimitur nostri Redemptoris; merito per Gelboe superba Judaeorum corda signantur: quae dum in hujusmodi desideriis defluunt, inuncti regis, id est Christi se morti miscuerunt. Et quia in eis unctus rex corporaliter moritur, ab omni gratiae rore siccantur, ita ut agri primitiarum esse non possint. Superbae enim Hebraeorum mentes primitivos fructus non ferunt, quia in Redemptoris adventu ex parte maxima in perfidia remanentes, primordia fidei sequi [Col. 0900C] noluerunt. Sancta enim Ecclesia in primitiis suis multitudine gentium fecundata, vix in fine mundi Judaeos quos invenerit, suscipiet; et extrema colligens, eos quasi reliquias frugum ponit.

Quamvis incredula et sterilis gens Judaica praedicationem Christi superbe a se repelleret; ipse tamen per Isaiam prophetam ad eruditionem humani generis seipsum a Deo Patre missum fuisse testatur, dicens: Dominus dedit mihi linguam eruditam, ut sciam sustentare eum, qui lapsus est (Isai. L). Ac si apertius diceret: Dominus, Pater scilicet, dedit mihi homini ex Virgine nato linguam eruditam scientia et sapientia, ut sciam sustentare eum, humanum scilicet genus quod lapsum est per peccatum in mortem, verbo praedicationis. Erigit mane, [Col. 0900D] sicut magister, erigit mane mihi aurem mentis a nativitate, a principio praedicationis, ut illum audiam quasi magistrum, quia ego a meipso non loquor, Dominus Deus Pater videlicet, aperuit mihi aurem intelligendi, ego autem non contradico voluntati ejus, retrorsum non abii, recedens ab ipso. Iterum dicit: Corpus meum ultro dedi percutientibus Judaeis, vel militibus Romanis, et genas meas vellentibus, qui mihi dabant alapas. Faciem meam non averti ab increpantibus, et conspuentibus in me. Haec omnia in passione Domini impleta sunt. Dominus Deus auxiliator meus, et ideo non sum confusus. Ac si diceret: Quia Deus Pater in passione exstitit adjutor [Col. 0901A] meus, ideo non sum confusus spe resurrectionis. Ideo posui faciem meam ut petram durissimam, irridentibus scilicet et percutientibus, et scio quoniam non confundar. Juxta est qui justificat me, paratus videlicet me auxiliari, dicens: Hic est Filius meus dilectus, in quo mihi complacui (Matth. III). Quis est qui contradicet mihi, quasi non sim justus? Stemus simul, scilicet in judicio. Quis est adversarius meus dicens me merito crucifixum? Accedat ad me, videlicet ut judicemur simul comparatione, non auctoritate, secundum illud justificata est Sodoma [(74) 1Kb] ex te (Ezech. XVI).

Quis est ergo qui condemnet me? nullus. Quia ecce omnes quasi vestimentum conterentur, adversarii in inferno, nullusque eorum poterit justificari, me praesente: [Col. 0901B] Tinea comedet eos, conscientia videlicet peccatorum, vel zelus gentium. Vestimentum vetustate et tinea corrumpitur et consumitur. Judaei quoque quadragesimo secundo anno post passionem Christi ad poenitentiam vocati, tandem negligentes contriti, advenientibus Romanis, et malae conscientiae tinea devorati sunt. Iterum dicit: Quis enim ex vobis, infidelibus videlicet Judaeis, timens Dominum, ut filius patrem, audiens corde vocem servi sui, id est filii sui dicentis: Poenitentiam agite: appropinquavit enim regnum coelorum (Matth. IV). Quasi diceret: Vos me flagellastis, conspuistis; ego tamen vos ad poenitentiam voco: nolo enim mortem peccatoris (Ezech. XVIII). Principium sapientiae timor Domini; sed perfecta charitas foras mittit timorem. [Col. 0901C] Qui timet, non est perfectus in charitate (I Joan. IV). Sed hic timor pro timiditate ponitur. Unde dicitur: Beatus qui omnia metuit (Prov. XXVIII), id est qui in Dei religione timoratus est. De hoc timore scriptum est: Timor Domini omnia superat (Eccli. XXV). Et alibi: Non est inopia timentibus Deum (Psal. XXXIII). Et iterum: Timor Domini sanctus permanet in saeculum saeculi (Psal. XVIII). Hic timor custodit animas sanctorum integras, pudicas et puras. Unde est illud: Timete Dominum, et date illi gloriam (Apoc. XIV).

Sequitur: Quis ambulavit in tenebris, et non est lumen ei? Christus scilicet abjectus, unde dicitur: Nec reputavimus eum: Et non est lumen ei (Isai. LIII), gloria videlicet in populo suo, sicut ipse ait: Non est [Col. 0901D] propheta sine honore, nisi in patria sua (Matth. XIII). Gentilis etiam populus ambulavit in tenebris infidelitatis, et non est lumen ei, nisi Christus, qui dixit: Ego sum lux mundi (Joan. VIII.) Amodo speret non in idolis, sed in nomine Domini, et innitatur super Dominum suum, ut humana fragilitas divina majestate sustentetur, ut ita veniet ei gaudii lumen et laetitiae.

Utique Dei Filius apud Judaeos quasi in tenebris ambulavit, quia non eum cum gloria susceperunt, sed tanquam seductorem in cruce suspensum deriserunt. Quod bene David significavit, cum de domo Aminadab arcam foederis Domini in Jerusalem [Col. 0902A] transtulit, eum Michol inter ancillas servorum suorum saltantem despexit ac derisit (II Reg. VI). Sic et Christus, cum novum in Ecclesiam suam testamentum transferret, Synagogae ludibrium in cruce fuit. Nudus apparuit, dum potentiam divinitatis Judaeis abscondens, carnis infirmitatem quasi ephod lineum ostendit. Ancillae servorum animas sanctorum designant, inter quas per crucis triumphum gloriosior effectus est. Quem dum Michol, id est Synagoga irridet, gloriosus ancillis apparet, quae in typo Synagogae usque hodie sterilis permanet, de qua dicitur: Quae multos habebat filios, infirmata est (I Reg. II). Non est mirum, si inter ancillas servorum nudus apparuit; quia, ut nos redimeret, formam servi accepit (Philip. II).

[Col. 0902B] De quo per prophetam Deus Pater ait: Ecce intelliget servus meus, exaltabitur, et elevabitur, et sublimis erit valde (Isai. II). Ac si apertius diceret: Intelligit servus meus, Filius scilicet, Dei Verbum et Dei Sapientia obediens Patri usque ad mortem, intelliget voluntatem ejusdem Patris sui, et ideo exaltabitur per apostolorum praedicationem, et elevabitur super omnes coelos, et sublimis erit valde ad dexteram Patris. Ne dubitetur, quis dixerit: Qui loquebar, ecce adsum, et quod sit brachium Domini; Pater perspicue docet. Secundum humanitatem Christus servus est Patris, sed secundum divinitatem eidem Deo Patri est aequalis. Sicut obstupuerunt super eum multi, admirantes scilicet miracula [Col. 0902C] ante passionem, sic ingloriosus erit inter viros aspectus ejus; tantum majora miracula in passione, quia consputus, flagellatus, crucifixus; et forma ejus, species videlicet sine honore inter filios hominum. Revera enim erat speciosus forma prae filiis hominum (Psal. XLIV), quia non homo purus, sed Deus et homo. Iste enim asperget, id est lavabit in baptismo, vel sanguine proprio melius quam in lege sanguine agni, gentes multas ad aeternam vitam praedestinatas. Super ipsum, id est super sapientiam ejus, praedicantibus apostolis, continebunt reges, philosophi scilicet, os suum, quorum sapientia crucis praedicatione subversa est; quia gentes, quibus non est narratum per prophetas de eo, viderunt, et qui non audierunt, ab ipso videlicet Domino in [Col. 0902D] carne praedicante, contemplati sunt fide; de quibus dicitur: Beati qui non viderunt, etc. (Joan. XX.)

In hoc quod dicit: Quibus non est narratum de eo, viderunt, duritia Judaeorum reprehenditur gentium comparatione, qui per prophetas non audierunt, et tamen sola apostolorum praedicatione crediderunt. Ipsis quippe Judaeis dicitur: Auditu audietis, et non intelligetis (Isai. VI). Unde chorus prophetarum de eisdem Judaeis conqueritur, dicens: Domine, quis credidit auditui nostro? quasi diceret: Quam pauci ex Judaeis credunt his, quae audiunt a nobis! Et brachium Domini, id est Filius, per quem Deus Pater omnia fecit, cui revelatum est? Ut crederet, [Col. 0903A] quamvis a nobis audiret. Deus Pater Filium suum per prophetas mundo venturum nuntiavit, et ante scandalum crucis promisit gloriam resurgentis dicens: Exaltabitur, et elevabitur, etc. (Isai. LII.) Respondet ergo prophetarum chorus se officium praedicationis implesse et brachium Domini annuntiasse; sed pauci ex Judaeis crediderunt quod ab illis de adventu Filii audierunt. Iterum propheta subjungit, dicens: Et ascendet sicut virgultum, idem Dei et Virginis Filius coram eo resurgendo, ascendendo et mundum fide implendo; et sicut radix de terra sitienti, id est de utero Virginis mundo a concubitu virili. Unde dicitur: Egredietur virga de radice Jesse, et flos de radice ejus ascendet, etc. (Isai. XI). Symmachus in hoc loco ramum dicit hominem [Col. 0903B] scilicet significans, qui processit de utero Virginis. Aquila dicit illum ascendere sicut radix de terra invia, ubi virginitatis privilegium demonstratur; quia sine virili semine de terra prius invia est creatus.

Sequitur: Non est species ei, opinione scilicet malorum, neque decor, divinitas videlicet non apparet in carne occulta, et vidimus eum, nos prophetae oculis cordis, et non erat aspectus in passione, et desideravimus eum multo ante videre; despectum a Judaeis pendentem in cruce et pro nobis maledictum, novissimum virorum, id est vilissimum opinione, virum dolorum, quia homo verus vere doluit, sed dolorem superavit divinitate; et scientem infirmitatem pro nobis assumptam; et [Col. 0903C] quasi absconditus vultus ejus, et despectus a Judaeis: divinitas scilicet in corpore humano abscondita; unde nec reputavimus eum, multi videlicet ex nobis post credituri. Unde dicitur: Tu Deus absconditus, et nesciebamus te (Isai. XLV).

Iterum propheta de ipso in persona humani generis loquitur, dicens: Vere languores nostros, id est peccata nostra, ipse tulit a nobis, et non alius, et dolores nostros ipse portavit in corpore suo super lignum (I Petr. II) non putative, sed vere crucifixus, vere doluit. Unde est illud: Tristis est anima mea usque ad mortem (Matth. XXVI). In persona gentilis populi Isaias loquitur, dicens: Nos putavimus eum quasi leprosum, et percussum a Deo et humiliatum. [Col. 0903D] Ac si apertius diceret: Nos, qui ignoranter peccavimus, sed poenitentes jam credimus, putavimus eum quasi leprosum, id est peccatorem; et percussum a Deo pro peccatis suis, et humiliatum, abjectum scilicet propter nos, quia cum latronibus crucifixus. Ipse autem verus Dei et hominis Filius vulneratus est propter iniquitates non suas, sed nostras, ut suo vulnere nostra vulnera curaret. Attritus est propter scelera nostra, flagellis, alapis, factus pro nobis maledictum. Unde Psalmista in ejus persona ait: Foderunt manus meas et pedes meos; dinumeraverunt omnia ossa mea (Psal. XXI). Sequitur: Disciplina pacis nostrae super eum, flagellum videlicet quo Deo et angelis reconciliati sumus, et livore virgarum ejus sanati sumus a peccato. [Col. 0904A] Perspicuum est quia sicut corpus flagellatum et laceratum, ita anima doluit pro nobis, ne ex parte veritas, et ex parte mendacium credatur in Christo.

Omnes nos quasi oves erravimus, et ideo omnes Dei misericordia indigemus. Non enim est distinctio Judaei et Graeci. Tradentes Filium Dei morti, erravimus sicut ovis, quae periit (Psal. CXVIII): quae humeris pii pastoris reportata est ad gregem (Luc. XV). Unusquisque in viam suam pravam declinavit a Christo qui est vera via, idola adorando et Christum crucifigendo. Declinant etiam plurimi in proprium errorem de crucifixo Christo diversa sentientes. Iterum dicit: Dominus posuit in eo iniquitates omnium nostrum, poenam scilicet omnium peccatorum nostrorum, quam sustinere nequimus, sustinuit [Col. 0904B] homo Deus. Oblatus est in ara crucis hostia pro nobis, et nemo eum coegit, quia ipse voluit Unde dicitur: Potestatem habeo ponendi animam meam, et iterum sumendi eam (Joan. X). Et non aperuit os suum, videlicet ad maledicendum, ne differretur salus humani generis; sed sicut ovis innocens, mansuetus ad occisionem ductus est. Unde Apostolus: Pascha nostrum immolatus est Christus (I Cor. V). Dei Filius, qui tollit peccata mundi (Joan. I), sicut agnus non repugnans coram tondente se obmutescet, et non aperiet os suum, nec etiam militibus se caedentibus, nimirum quasi agnus ductus est ad passionem, in cujus figura populus Israel agnum in Aegypto comedit (Exod. XII); Agnus, qui tollit peccata mundi, qui carne et sanguine [Col. 0904C] suo nos pascit, et vellere protectionis vestit. Idcirco de angustia passionis et de judicio injusto sublatus est in resurrectione, quando data est illi omnis potestas in coelo, et in terra (Matth. XXVIII). Judex omnium judicii non reperit veritatem, sed sine causa damnatus est. Unde admiratur propheta, quod omnium Deus passioni se tradidit. Generationem ejus, divinam vel humanam, quis enarrabit? quam nemo ratione humana comprehendit, vel disserit, et si, Deo inspirante, scierit. Quia abscissus est, a Judaeis scilicet, de terra viventium, id est de conversatione hominum, ut in coelo viveret. Unde dicitur: Eradamus eum de terra viventium (Jer. XI). De ipso etiam Deus Pater loquitur, dicens: Propter [Col. 0904D] scelus populi mei percussi eum. Ac si apertius diceretur: Propter scelus delendum populi mei peculiaris percussi eum permissione. Unde est illud: Percutiam pastorem, et dispergentur oves gregis (Matth. XXVI).

Sequitur: Et dabit impios Judaeos scilicet Romanis, pro sepultura: et quia usque ad mortem persecuti sunt eum, et munierunt sepulcrum ejus signantes lapidem cum custodibus (Matth. XXVII); et divites dabit pro morte sua, Scribas videlicet et Pharisaeos doctrinae legis divitiis gloriantes, quia morti tradiderunt eum. Aliter: Dabit impios pro morte sua, gentes scilicet, quae sine pietate Deo Patri, quia mortuus et sepultus eas acquisivit; et divites, Judaeos videlicet divitiis legis et prophetarum [Col. 0905A] gloriantes. Quare? Eo quod iniquitatem non fecerit, neque dolus fuerit in ore ejus: quod de nullo alio potest dici, quia nemo mundus a sordibus; ipse autem Dei et Virginis Filius facto exstitit justus, verbo verus. Ideo igitur passus est, quia Deus Pater sola gratia voluit conterere eum pro salute humana in infirmitate carnis. Si idem Filius posuerit pro peccato nostro animam, id est vitam suam, videbit semen longaevum, fideles scilicet in perpetuum regnantes, sive Evangelii verbum, quod non veterascet sicut vetus testamentum. Unde dicitur: Exiit qui seminat, seminare semen suum (Luc. VIII). Et voluntas Domini, Patris scilicet, in manu ejus dirigetur; redemptio videlicet humani generis opere implebitur, ut quidquid Deus Pater voluit, [Col. 0905B] illius virtutibus impleatur. Unde est illud: Pater, servavi eos in nomine tuo quos dedisti mihi (Joan. XVII).

Iterum dicit propheta: Pro eo quod frustra laboravit anima ejus, videbit et saturabitur. Quasi frustra laboravit anima ejus, quia Judaei noluerunt converti. Dei Filius Judaeis praedicando, miracula faciendo, flagella sustinendo in eis requiem non invenit. Unde dicitur: Vulpes foveas habent, et volucres coeli nidos; Filius autem hominis non habet ubi caput suum reclinet (Matth. VIII). Et alibi: Laboravi sustinens (Jer, VI). Videbit, inquit, et saturabitur. Ac si diceret: Videbit Ecclesias de gentibus in toto orbe, et saturabitur fide gentium, ut est hodie. Inde est, quod esuriens et sitiens supra puteum Jacob, [Col. 0905C] allatis cibis uti noluit, quia jam Samaritanae, et eorum qui de civitate ad eum exibant, fide satiatus erat. In scientia sua, id est in doctrina justificabit ipse justus, qui peccatum non fecit, nec inventus est dolus in ore ejus (I Petr. II), servus meus, Filius scilicet, qui formam servi accepit, non justificatus, sed justificans non omnes, sed multos; quia multi sunt vocati, pauci vero electi (Matth. XX). Et iniquitates eorum, id est poenam peccati, ipse portavit in corpore suo super lignum (I Petr. II), quia illi non poterant.

Iterum Deus Pater de eo loquitur, dicens: Dispertiam ei plurimos, et fortium dividet spolia. Ac si diceret: Ideo quia factus est obediens usque ad mortem (Philip. II), dispertiam ei plurimos, pro Judaeis [Col. 0905D] scilicet negligentibus gentes fideles. Unde dicitur: Postula a me, et dabo tibi gentes haereditatem tuam (Psal. II), etc. Et fortium, daemonum videlicet, dividet spolia, id est humanum genus diabolo ereptum. Dividet apostolis spolia, ut alius praesit Judaeis fidelibus, alius gentibus. Unde est illud: Cum discernit coelestis reges (Psal. LXVII), vel gentes, etc. Et iterum: Rex virtutum dilecti dilecti, et speciei domus dividere spolia (ibid.). Et sicut de beato Paulo legitur: Mane comedet, et ad vesperum dividet spolia (Gen. XLIX). Quare fiet hoc? Pro eo, scilicet, quod Filius Dei tradidit sponte animam suam, id est vitam suam, in morte, et cum latronibus sceleratis reputatus est a Judaeis. Cum sceleratis est reputatus, ut sceleratos redimeret a peccato, omnibus [Col. 0906A] omnia factus. Unde ipse per Psalmistam dicit: Reputatus sum cum descendentibus in lacum; factus sum sicut homo sine adjutorio, inter mortuos liber (Psal. LXXXVII). Peccata enim nostra portavit in corpore suo, cujus imitator Paulus ait: Omnibus omnia factus sum, ut omnes lucrifacerem (I Cor. IX).

Sequitur: Et ipse peccata multorum, scilicet praedestinatorum tulit; sanguine videlicet proprio lavit, et pro transgressoribus, id est Judaeis persecutoribus, rogavit, dicens: Pater, ignosce eis: non enim sciunt quid faciunt (Luc. XXIII). Ad hanc vocem secundum Evangelium Nazaraeorum multa millia Judaeorum astantium circa crucem crediderunt.

Iterum propheta subjungit, dicens: Justus perit [Col. 0906B] (Isa. LVII), Christus scilicet opinione infidelium, vel immensitate tormentorum. Unde in Evangelio Pilato dicitur: Nihil tibi et justo illi. Et Pilatus: Quid faciam de Jesu, qui dicitur justus? (Matth. XXVII.) Perit justus propter speculatores caecos, et canes mutos; quia caeci et muti ignorantes sapientiam, non cogitant quae Dei sunt. Justus, inquit, perit, et nemo est, reproborum videlicet Judaeorum, qui consideret et recogitet in corde suo eum pro nobis, non pro se pati. Et viri misericordiae colliguntur, apostoli scilicet misericordia Dei ad nos missi, quia de mundo ad Deum per tormenta transeunt; et non est qui intelligat eos injuste pati, et ideo juste coronari. A facie enim malitiae, id est a praesentia peccati, [Col. 0906C] collectus est justus, Christus videlicet ad dexteram Patris; quia peccata nostra ipse pertulit in corpore suo super lignum, ut peccatis mortui justitiae vivamus; cujus livore sanati estis (I Petr. II). A facie malitiae procul dubio collectus est Christus, ut mala saeculi non videret, et super omnia opera manuum Patris in aeternum regnaret.

Sequitur: Veniat pax, Christus scilicet ad gentes per apostolos, quibus dictum est: Pacem relinquo vobis, pacem meam do vobis (Joan. XII). Iterum propheta subjungit, dicens: Requiescat in cubili suo, Christus videlicet in gloria paterna, qui ambulavit in directione sua, recto tramite rediens ad Patrem. Propheta precatur ut Christus veniat, et resurgens a mortuis requiescat in cubili suo, in gloria [Col. 0906D] scilicet paternae majestatis; vel in Ecclesia, in qua in directione ambulavit, quia peccatum non fecit, nec inventus est dolus in ore ejus (I Petr. II).

Maluerunt in passione Christi Judaei: Non habemus regem nisi Caesarem (Joan. XIX), Pilato clamare, quam Christum verum regem Dei et Virginis Filium suscipere. Hoc nimirum seniores Israel praesignabant, quando despecto Samuele, regem sibi petebant. Judaei, repulso Samuele, regem petierunt, et Scribae cum Pharisaeis, repulso Christo vero rege et sacerdote Romanum principem elegerunt. Unde Samuel interpretatur nomen ejus Deus. Saul petitus sive petitio, quia a populo est postulatus, et intelligitur Barabbas Chys durus vel vomens; Abiel Pater meus Deus. Judaei igitur duri et vomentes, [Col. 0907A] Deum Patrem confitendo Filium negant, sed qui negat Filium, negat et Patrem, qui misit illum (I Joan. II). Quem nisi ad redemptionem mundi Deus Pater misisset, humanum genus de antiqui hostis durissima servitute minime liberari posset. Nullus enim patriarcha vel propheta suis meritis vincere eum potuit, quamvis juste et pie vixerit. Omnibus quippe sanctis ante Christi adventum invincibilis exstitit, et per se de manu illius nemo eripi potuit.

Illum quippe malignum hostem Goliath Philisthaeus praefigurabat, cum quo nullus filiorum Israel pugnare audebat. Allegorice Philisthaei daemones, Goliath vero caput eorum qui ante adventum veri David, scilicet Christi, superari non potuit, designant. [Col. 0907B] Geth civitas Goliae torcular interpretatur, et significat mundum vel infernum, in quo velut in torculari obnoxios peccatis conculcabat hostis antiquus, qui relicta quiete superna tanquam septenario in hunc mundum sex diebus factum lapsus est. Altitudo Goliae diaboli superbia [(75) 1Kb] , per quam super filios superbiae principatum obtinuit, quasi palmam extollens, insinuat. Arma Goliae diaboli ad nocendum insidiae vel versutiae. David a Patre ad visitandum fratres missus est, et Christus a Patre Deo ad oves, quae perierunt domus Israel (Matth. XV); David ephi polentam, id est trium modiorum mensuram, fratribus detulit; et Christus mysterium sanctae Trinitatis fidelibus commendavit. David decem formellas casei tribuno attulit, et [Col. 0907C] Christus Decalogum Judaeis tradidit. Modius mensura est quadraginta quatuor librarum. Heliab Deus meus Pater interpretatur; et Judaei se Deum Patrem habere mentientes, qui Christum aemulati, primogenita perdiderunt. Baculus David crucem Christi designat. Golias in fronte percussus ruit, et subditur ipsi David; et diabolus in fronte suorum feritur, cum signum crucis eo in loco infigitur, et subjicitur in membris Christo. David gladium Goliae in Jerusalem detulit; et Christus, quos de diaboli potestate rapuit, ad defensionem Ecclesiae in eamdem Jerusalem transtulit. Saul de David quasi de ignoto requirit, cum jamdudum David ei assisteret; et Judaei Christum venturum noverant, et [Col. 0907D] quem in praesentia corporali per virtutes Filium Dei approbare poterant, tanquam ignorantes dicunt: Tu quis es? (Joan. VIII.) Et: Ubi est Pater tuus? (ibid.) Persequitur dehinc Saul innocentem David, et extra provinciam expulit; persequitur impia gens Judaeorum innocentem Christum, et extra Synagogam ejecit. Unde dicitur: Jam non in palam ambulabat Jesus apud Judaeos, sed abiit in civitatem quae vocatur Ephrem, et ibi morabatur cum discipulis suis (Joan. XI). Et iterum: Tulerunt lapides, ut jacerent in eum; Jesus autem abscondit se, et exivit de templo (Joan. VIII). Sed nec hoc solum suffecit eis, sed etiam condemnaverunt eum, Pilato clamantes [Col. 0908A] et protestantes reum esse mortis (Matth. XXVI).

Ille vero, appropinquante hora passionis suae, ut sibi populum sanctum gigneret, Jerosolymam rediit, pro qua sponte in cruce exaltatus mortem gustavit, quam deglutiens et potenter vincens, antiqui hostis potentiam destruxit, et ad ultimum Deo Patri eumdem, quem acquisierat, populum benignissime commendavit. Unde quidam sapiens et catholicus, eidem omnipotenti Jesu Christo moribus et vita devotus sic est in ipsius persona ad catholicae fidei corroborationem locutus:

Appensus ligno, Patri quaesita resigno,
Appensus ligno, populum sanctum mihi gigno
Appensus ligno, caput hosti frango maligno,
Appensus ligno, necor a populo nece digno.

[Col. 0908B] Breviter quidem his quatuor versiculis fidem astruit totius ecclesiasticae religionis. Ostendit etiam ipsum humani generis Redemptorem de Virgine matre veram assumpsisse in tempore humanitatem, et ante omnia tempora veram de Deo Patre habuisse divinitatem. Praedicat illum his verbis infirmum esse et fortem, Deum verum et hominem, aeternum et mortalem, visibilem et invisibilem, piissimum perditarum ovium acquisitorem, bonum ac misericordissimum earumdem pastorem et conservatorem, fortissimum antiqui hostis expugnatorem, ac per omnia Deo Patri obedientem usque ad mortem. Praeterea idem Dominus noster Jesus Christus, juxta quod scriptum invenimus, innumerabilia bona indignis praestitit a quibus indigna pertulit; [Col. 0908C] vitam tribuit, mortem sustinuit, salutaria praedicavit, opprobria toleravit; pro eis Deo Patri orationem obtulit, sed ab eis maledicta audivit; ad ultimum suos in fide confortans coelum ascendit. Ut istius ergo religiosissimi abbatis versiculos plenius intelligere possimus, dignum est ut eos divini amoris gratia nos praeveniente, subtilius pertractemus, quatenus ab eis suavissimi odoris fragrantia more aromatum respersa mentes audientium spirituali reficiantur dulcedine. Ait ergo:

Appensus ligno, Patri quaesita resigno,

Ac si apertius diceret: De coelis a Deo Patre missus in hunc mundum veni; oves quae perierant, domus Israel (Matth. XV) visitavi; et illius nomen qui [Col. 0908D] me misit, eis manifestavi; ad pascua semper virentia perveniendi rectum iter ostendi. Sed meis monitis fidem non accommodantes, imo pro bonis mala mihi reddentes, ab eis flagella, opprobria, derisiones, et multa adversa pertuli. Nunc etiam suspensus ligno, eidem Patri qui me misit, quaesita resigno; eos videlicet quos acquisivi, id est quos ad aeternam vitam cum eo praedestinavi, ipsius custodiae commendo. Unde dicitur: Ego pro eis rogo; non pro mundo rogo, sed pro his quos dedisti mihi, quia tui sunt (Joan. XVII). Et iterum: Pater sancte, serva eos in nomine tuo, quos dedisti mihi, ut sint unum sicut et nos. (ibid.). In hoc quod de nobis Patri dicit [Col. 0909A] Filius: Sint unum, sicut et nos sumus, unam Patris et Filii essentiam intelligimus. In hoc vero quod praemisit: Pater, serva eos in nomine tuo, quos dedisti mihi, discretas Genitoris Genitique personas cognoscimus. Magnum hic circa nos charissimi Redemptoris nostri et incomparabile ostenditur beneficium, magnum et ejusdem cognoscimus dilectionis indicium. Non ei suffecit de potestate diaboli nos misericorditer eripere, nisi etiam Deo Patri benignissime commendaret, suo nos pretiosissimo sanguine redemit, et Deum pro nobis Patrem, ut nos a malo servaret, rogavit. Nos Deo Patri acquisivit in carne patiendo, et eidem resignavit appensus ligno. Non fuit contentus promittere: Ecce ego vobiscum sum usque ad consummationem saeculi (Matth. XXVIII), [Col. 0909B] nisi nos charitatis affectu commendaret Deo Patri.

Notandum, quia in hoc quod Deum Patrem pro nobis rogavit, charitatis suae nobis divitias reseravit. Unde sic ait: Ipse Pater amat vos, quia vos me amastis, et credidistis (Joan. XVI). Et iterum: Sicut dilexit me, et ego dilexi vos. Manete in dilectione mea (Joan. XV). Pro nobis, inquam, rogavit. Quis pro quibus? pastor scilicet pro ovibus, magister pro discipulis, Dominus pro servis, justus pro injustis, ab omni labe peccati immunis pro cunctis vitiorum criminibus deditis. Ad quid pro nobis rogavit? Ut nos videlicet ille supernus agricola, id est Pater, ut palmites a peccatis et vitiis purgans, et a malo, a damnatione videlicet perpetua servans, januam [Col. 0909C] nobis coelestis regni aperiret, et ad ipsum verum, et summum pontificem Dominum nostrum Jesum Christum perduceret. Unde dicitur: Pater, volo ut ubi sum ego, ibi sint et hi mecum, ut videant claritatem quam dedisti mihi (Joan. XVII).

Sequitur:

Appensus ligno, populum sanctum mihi gigno.

Revera Dei et Virginis Filius in cruce pendens, sibi populum sanctum genuit; quia, sicut de latere dormientis Adae formata est Eva, ita de latere Christi dormientis in cruce, ipsius sanguine redempta crevit Ecclesia. Ipse quippe sibi verbo praedicationis in sponsam adoptavit, sanguine passionis de hostis antiqui servitute redemit, et a peccatis lavit, atque unda baptismatis consecravit. De [Col. 0909D] ipso nimirum scriptum est: Dilexit nos, et lavit nos a peccatis nostris in sanguine suo (Apoc. I). Et iterum: Quicunque baptizati sumus in Christo Jesu, in morte ipsius baptizati sumus (Rom. VI). Moriendo etiam in cruce genuit tanquam juvenculam non habentem maculam, neque rugam: Non habentem, inquit, maculam, neque rugam (Ephes. V); maculam scilicet haereticae pravitatis, et rugam perversae conversationis. Tanquam juvenculam sibi eam in senectute mundi adoptavit, quia novi praedicatione Evangelii illam genuit. Appensus, ait, in ligno, populum sanctum mihi gigno. Hunc utique sanctum sibi populum gignere disponebat, cum ipse in veteri testamento dicebat: Sancti estote, quoniam ego sanctus sum, Dominus Deus vester (Levit. XIX). Ac si [Col. 0910A] apertius diceretur: Bonas facite vias vestras, et studia vestra, quoniam ex vobis initium habitura est gens sancta. Sancti estote, quoniam sanctus sum ego, qui in fine mundi ex vobis ipsis sanctum mihi populum gignere volo. Primitiva quippe Ecclesia Synagogae exstitit filia. Ex ea itaque gente Dominus sibi sanctum populum genuit, quia illius filios sanctos, scilicet apostolos ad baptizandas universas gentes misit. Ipse ergo appensus ligno, sanctum sibi genuit populum, juxta quod de seipso in Evangelio ait: Nisi granum frumenti cadens in terram mortuum fuerit, ipsum solum manet; si autem mortuum fuerit, multum fructum affert (Joan. XII). Messis quippe fidelium nullatenus exsurgeret, nisi ille mortuus in cruce fuisset. Sed quia illud granum [Col. 0910B] frumenti, Verbum scilicet consubstantiale et coaeternum Deo Patri, in terram per mysterium sacratissimae Incarnationis cadere voluit, multam fidelium messem in toto orbe secum per fidem erexit. Quasi solum aeternaliter in sinu Patris manebat, cum ad humani generis redemptionem missum in mundum necdum fuerat. De Deo Patre sic ait apostolus: Eruit nos de potestate tenebrarum, et transtulit in regnum filii charitatis suae (Colos. I). Et iterum: Qui proprio Filio suo non pepercit, sed pro nobis omnibus tradidit illum (Rom. VIII). Tunc utique Deus Pater in regnum Filii dilectionis suae nos transtulit, cum per ejusdem dilectissimi Filii sui Evangelium nos ad aeterna gaudia vocavit, eumque [Col. 0910C] pro nostra redemptione mori permisit. Eidem etiam non pepercit, sed pro nobis indignis illum tradidit; quia dum illum sine culpa sola charitate mori permisit, nos misericorditer ab aeterna morte eripuit. Misericorditer illum Deus Pater pro nobis tradidit in manus impiorum qui vere est vita angelorum. Tradidit innocentem, et sanctissimum Filium, ut redimeret servum reum et indignum. Dicatur ergo: Si mortuum fuerit granum, multum fructum affert. Recte in hoc loco Dei Filius grano frumenti comparavit seipsum, quia nimirum ipse est refectio supernorum civium. Quia igitur pro nobis secundum carnem mori non renuit, multarum secum animarum ad Patrem, qui illum misit, segetem reportavit. Pro nostrarum salute animarum sponte [Col. 0910D] suam in manus Patris obtulit animam, ut nos secum reduceret ad coelestem patriam. Fecit itaque ut praedixit; quia seipsum morte tradidit, et multum fructum attulit. Mortuum est secundum carnem frumenti granum, et excrevit multorum messis fidelium.

Iterum dicit:

Appensus ligno, caput hosti frango maligno.

Congrue siquidem diabolum hic religiosus abbas malignum hostem vocavit, quia ab ipsa creatione in sua procul dubio malitia perduravit: qui mox ut creatus est sedem suam ad Aquilonem super altitudinem nubium exaltari, suoque Creatori parificari voluit (Isai. XIV); sed divina illum justitia atque omnipotentia cogente, cum satellitibus suis protinus in terram cecidit. De quo dicitur: [Col. 0911A] Videbam Satanam sicut fulgur de coelo cadentem (Luc. X). De coelo igitur projectus, et irrecuperabiliter in terram corruens, atque in sua malitia perseverans, hominem cujus mentem ad imaginem suam Deus creaverat, veneno suae malitiae infectum ab statu rectitudinis avertit, honestatis et innocentiae vestimentis spoliavit, deliciis paradisi privavit, et in hanc ad ultimum lacrymarum vallem ipsum suosque posteros miserabiliter projecit, et ab amore Creatoris per idolorum culturam alienavit, et per quinque fere millia annorum hujus mundi principatum tyrannice obtinuit. De quo dicitur: Dum fortis armatus custodit atrium suum, in pace sunt ea quae possidet (Luc. XI). Nec hoc solum eidem maligno hosti suffecit, sed et Dei Filium pro [Col. 0911B] salute humana, de coelis a Deo Patre missum tentare praesumpsit, a quo victus succubuit, et confusus abscessit. De quo ipse fortissimus praeliator in Evangelio ait: Venit princeps mundi hujus, et in me non habet quidquam (Joan. XIV).

Videns itaque idem malignus hostis et insatiabilis homicida, quod eumdem Redemptorem nostrum tentando vincere non potuit, adversus eum populum concitavit sine causa. Dominus ergo linguis Judaeorum et manibus militum appensus ligno, statim, quod verum est, caput eidem hosti fregit maligno. Impletum est igitur omnino, quod eidem Dominus minatus fuerat in hujus mundi initio. Ait enim: Inimicitias ponam inter te et mulierem, ipsa conteret caput tuum, et tu insidiaberis calcaneo ejus [Col. 0911C] (Gen. III). Hoc de fructu gloriosissimae virginis Mariae intelligitur, qui est Christus. Ac si apertius diceretur: Tu semper virginis Mariae supplantabis filium, ut in cruce moriatur; ille autem, devicta morte, resurget, et caput tuum conteret, quod est mors vel superbia. Unde etiam David propheta in psalmo aggratulando dicebat Deo.

Tu confregisti capita draconis, dedisti eum escam populis Aethiopum (Psal. XXXVII). Quasi diceret: Tu confregisti capita draconis, id est superbiam ipsius principis draconum, quod praefiguratum fuit in capite vituli confracto a Moyse (Exod. XXXII). Dedisti eum, id est ipsum draconem secundum corpus suum, escam, refectionem scilicet, populis Aethiopum, illis [Col. 0911D] videlicet, quibus dictum est: Fuistis aliquando tenebrae; nunc autem lux in Domino (Ephes. V). Qui aliquando fuerunt Aethiopes, id est denigrati; nunc autem splendidissimi, quia Deo conformati, ut sunt apostoli, quibus membra draconis fuerunt refectio, quia eos sibi secundum fidem incorporabant. Unde Petro dictum est: Macta, et manduca (Act. X). Haec talis esca fuit praefigurata, quando Moyses vitulum illum, quem Israeliticus adorabat populus, in pulverem redegit, et projectum in aqua eis ad bibendum dedit. Vitulus ille redactus in pulverem significat infideles, qui igne divini amoris elationes, et superbias suas humiliter confitendo incendunt, et sic aqua baptismatis aspersi fidelibus incorporantur. Vel aliter: Dedisti eum escam populis Aethiopum; [Col. 0912A] quia persecutiones infidelium quasi esca, et refectio fuerunt fidelium. Appensus igitur Dei et Virginis Filius ligno, ut ab initio mundi praedictum fuit, caput maligni hostis et arma contrivit, spolia diripuit, captivitatem, quam ipse captivaverat, recaptivavit, et secum ad coeleste regnum perduxit.

Iterum idem abbas religiosus et sapiens Filii Dei et Virginis innocentiam, et Judaeorum pertinaciam, atque infidelitatem considerans, in ipsius persona pendentis in cruce loquitur dicens:

Appensus ligno, necor a populo nece digno

O gens caeca, crudelis, et impia! Quare illum non erubuistis tradere sine causa morti, qui potenter ac misericorditer mortuos vestros suscitavit, caecos illuminavit, surdis auditum reddidit, mutis [Col. 0912B] ad loquendum ora aperuit, claudis gressum reintegravit, leprosos mundavit, daemones ab obssessis corporibus expulit, infirmos curavit, pravitates vestras paterno cum affectu increpavit, salutis viam vobis ostendit? Quare cum reverentia, et digno honore illum non suscepistis a patriarchis, figuris et aenigmatibus vobis praesignatum, in lege promissum, prophetarum oraculis praeostensum, in sexta mundi aetate a Deo Patre missum, de stirpis David incorrupta virgine Deum verum et hominem natum, ac vestris, quod omnino negare non potestis, aspectibus praesentatum? Hac de causa Moyses acriter vos increpat in lege, quia noverat contentiose contra Dominum vos semper egisse, ejusque praeceptis minime obedisse. Dicat itaque:

[Col. 0912C] Novi quod post mortem meam inique agetis et declinabitis cito de via quam ostendi vobis (Deut. XXXI). Quid est aliud, inique agetis, nisi aperte dicere Christum Dei, et Virginis filium a Deo Patre pro salute vestra missum, nullam causam mortis invenientes in eum cruci affigetis? Iterum detestando, et abominando maligna studiorum vestrorum opera, ait: O generatio prava, atque perversa! Haeccine reddis Domino, popule stulte et insipiens! (Deut. XXXII.) Quasi diceret: Popule stulte et insipiens, cur mala pro bonis reddens, tam crudeliter crucifigis Creatorem tuum, tamque irreverenter porrigis ejus mellifluo ori fel et acetum? Nunquid non ipse est pater tuus, qui possedit te, fecit, et creavit te? O gens caeca, [Col. 0912D] et incredula! quid de Christo apertius posset dici, quid certius comprobari? Nunquid non ipse Dei et Virginis Filius, quem injuste suspendisti in ligno, est Pater tuus, qui te creavit ex nihilo, redemit ex Aegypto, traduxit mari Rubro sicco vestigio, manna cibavit in eremo, eruit a morsu serpentium pestifero, liberavit de majori fortiorique tibi resistenti in via Gomorrhaeorum populo, introduxit ad terram promissionis, Jordane transmisso, et interfecit habitatores terrae regibus eorum suspensis in patibulo? Quare ergo tot beneficia neglexistis ad memoriam reducere, ipsumque Deum, ac Dominum vestrum cum honore suscipere, ejusque praeceptis devote obedire? Quare illum, quem ut Patrem dulcissimum diligere, et venerari debuistis, ut hostem [Col. 0913A] crudeliter interemistis? Quare illum morti potius voluistis tradere, quam cum eo in perpetuum regnare? Nonne scriptum est in lege vestra, quia qui maledixerit patri vel matri, morte morietur? (Levit. XX.) Vos autem eumdem Patrem vestrum Deum, et Dominum Jesum Christum non solum maledixistis, immundis, ac fetidissimis sputis injuriati fuistis, colaphizastis, flagellastis, manus illius gloriosissimas, quae paulo ante innumera infirmis beneficia contulerant, ligare verecundati non estis, insuper clavis eas et pedes cruci affixistis, lancea illud sanctissimum latus, imo templum in quo sunt omnes thesauri sapientiae (Coloss. II) Dei, perforastis, ori ejus mellifluo acetum felle mistum porrigere praesumpsistis, arundine illud venerabile caput angelis [Col. 0913B] atque omnibus coeli potestatibus tremendum percutere non timuistis, genuflexo non veraciter, sed illudentes adorare non erubuistis, praetereuntes et capita vestra moventes eum blasphemastis (Matth. XXVII); quin etiam injuste morti tradidistis. Quia ergo vobis non suffecit illi maledicere, sed et morti illum decrevistis tradere; nihilominus secundum legis judicium digni estis morte. Et si coelestis regni janua non suscipit maledicos, procul dubio nec vos suscipiet tanti homicidii reos, nisi poenitentiae fructus feceritis dignos. Dicatur ergo:

Appensus ligno, necor a populo nece digno.

Quis, a quibus necatur? Creator scilicet a creaturis, pater a filiis, rex a ministris, dominus a servis, [Col. 0913C] misericors ab impiis, justus a peccatoribus, bonus a malis, leo a vermibus, potens ab infirmis, dives a miseris: ille qui mundum redemit pretio sui sanguinis ab aeterno morti jam destinatis. Quia igitur, o miseri et infelices Judaei, Auctorem vitae occidere praesumpsistis (Act. III); et innocentem ejus sanguinem super vos et super filios vestros expetistis; sacrilegos vos, et homicidas exhibuistis, atque aeternae mortis dignos constituistis, nisi eidem Filio Dei et Virginis, qui a vobis occisus resurrexit, et sedet in dexteram Patris, priusquam ad judicium veniat, devote fideliterque vos ipsos subdideritis, ac dignos poenitentiae fructus juxta ecclesiasticam religionis disciplinam feceritis. Misericors est ipse enim et pius, et erga poenitentes benignus; nec [Col. 0913D] juxta quod ipse ait: Non venit animas perdere sed salvare (Luc. IX). Ipsum ergo cum lacrymis vultibus in terra submissis exorate, ut velamen Moysi a cordibus vestris auferat, infidelitatem depellat, duritiam pectoris rore gratiae suae emolliat, domicilium mentis dulcedine sui amoris perfundat, interiores oculos ad contemplandum sui vultus claritatem aperiat, linguas a pravae consuetudinis retinaculis ad sui nominis laudem absolvat, vosque sanctae Ecclesiae filiis charitatis vinculo conjungat. Si ergo cuncta, ut dixi, feceritis, ab eodem summo misericordissimo pastore veniam consequi, non vestris meritis, sed larga illius bonitate poteritis.

[Col. 0914A] Interea, fratres charissimi, dignum est ut debitas omnipotenti Deo gratias persolvamus qui nobis, licet indignis, divitias bonitatis, et gloriae suae ostendere est dignatus. Nobis quippe non nostris meritis, sed sola misericordiae suae dignatione secretum aeterni consilii sui ostendit, quod Judaeos propter ipsorum malitiam usque hodie latuit. Quam illorum ignorantiam bene puer Jonathae parvulus designavit, qui sagittas, quas Dominus suus jecerat, colligens in civitatem detulit, et causam penitus ignoravit. Jonathas quippe, in historia refert, volens servare David, cum ille lateret in agro juxta lapidem, duas sagittas ad signum jecit, quas puer parvulus ignorans quid faceret collegit, et in civitatem detulit (I Reg. XX). Hoc ergo quid significavit, [Col. 0914B] nisi quod Pater filium unigenitum ad salutem humani generis mittendum in littera legis Judaeis nescientibus habuit absconditum. David ergo absconditus est in agro, et Christus in hoc mundo. Unde dicitur: In mundo erat, et mundus per ipsum factus est, et mundus eum non cognovit (Joan. I). Juxta lapidem Dei Filius in mundo sedebat, quia in tabulis legis lapideis digito Patris scriptus erat. Unde dicitur: Dominus Deus tuus unus est (Deut. VI). Et iterum: Non assumes nomen Dei tui in vanum. Saul inter epulas David filium mortis esse judicavit, et Judaica perfidia inter paschales epulas de morte Domini tractavit. Cum ergo illuxisset mane, venit Jonathas in agrum juxta placitum David, et puer parvulus cum eo. Jecit unam sagittam, jecit [Col. 0914C] et alteram. Et Deus Pater illucescente mane fidei prius testimonium legis de Christo protulit, deinde prophetas misit. Collegit puer Jonathae sagittas, et ad Dominum suum ignorans quid ageret, reportavit. Sic Judaicus populus libros legis et prophetarum portans, quasi divinitus scriptos honorabat; sed Christum, quem Moyses et prophetae praedixerant, ignorabat. Procul dubio non eum crucifixissent, si Dominum gloriae illum fuisse scirent (I Cor. II). Sed quia illos caecitas mentis occupavit, maluerunt illum de regno suo, sicut David injuste persequendo ejicere, id est cruci affigere, quam in eum fideliter credere. Solus fugit David a facie Saulis, et Christus in passione solus indigna pertulit sibi illata a Judaeis. Abimelech [(76) 1Kb] ipse est Achias nepos [Col. 0914D] Heli. Abimelech ergo, qui frater meus rex interpretatur, apostolos designat, quos Christus Rex regum fratres suos vocat. Ait David: Illo et illo in loco pueris meis condixi (I Reg. XXI); et Christus discipulis suis ait: Postquam resurrexero, praecedam vos in Galilaeam (Matth. XXVI). Per viam pollutam venit David; et Christus immundas Judaeorum actiones impollutus pertransit. David ait: Via haec polluta est, sed sanctificabitur hodie in vasis meis (Reg. XXI): et vasa Domini id est sancti apostoli a contagione Judaeorum fide sanctificata sunt. Revera sancti apostoli vasa sanctificata exstiterunt, quia pleni musto Spiritus sancti universum mundum doctrina [Col. 0915A] spirituali irrigaverunt (Act. II). Ait Abimelech ad David: Non habeo laicos panes (I Reg. XXI), Laos Graece, Latine populus dicitur; inde laicos panes, id est populares. Unde gloriosus confessor Domini Isidorus ac noster patronus ait [(77) 1Kb] : Quantum ad prophetiam pertinet, hoc in Christo impletum est, qui positus in carne, dum Judaeorum soevitiam declinaret, ad apostolos transiit, cum quibus cibum desideratum sumpsit. Unde ipse ait: »Desiderio desideravi hoc pascha manducare vobiscum, antequam patiar (Luc. XXII).« David Goliae gladium sustulit (I Reg. XXI), et Christus fortior diabolo fortissimo arma in quibus confidebat, fregit, et spolia diripuit. Occidit Saul sacerdotes, qui David receperant (I Reg. XXII); et his a quibus receptus est Christus intulit diabolus [Col. 0915B] multa mala, tribulationes videlicet, et mortes. »Omnes enim qui pie volunt vivere in Christo Jesu, persecutionem patiuntur (II Tim. III).« Unde dicitur: »Si me persecuti sunt, et vos persequentur (Joan. XV).«

Fugit David in speluncam Odollam [(78) 1Kb] : quod cum audissent fratres ejus, et omnis domus patris ejus, descenderunt ad eum illuc (I Reg. XXII). In hoc significatur, quod Redemptor noster, peracta passione, et humani generis redemptione de Israelitica plebe in Judaea primum Ecclesiam collocavit, de qua et carnem assumpsit, ubi fratres ejus, scilicet apostoli, et domus patris ejus, id est qui crediderunt ex Judaeis, venerunt ad illum. Et convenerunt ad eum omnes, qui erant in angustia, scilicet peccatorum constituti, non habentes latitudinem [Col. 0915C] charitatis, et oppressi aere alieno, censu videlicet peccatorum, quem diabolo exsolvunt, et amaro animo, dum exhibent membra sua servire immunditiae, et iniquitati ad iniquitatem; et factus est eorum princeps. Necesse est ut in amaritudine animi gentes poenitentiam gerant, et ad David veniant, id est ad Christum cunctis gentibus desideratum, ut fiat eorum princeps. Ipse est enim judex vivorum, et mortuorum, princeps regum terrae, et pacis, cujus regni non erit finis. Unde est illud: Venite ad me omnes qui laboratis, et onerati estis, et ego reficiam vos (Matth. XI).

Dulcia, charissimi, sunt haec Redemptoris nostri verba, nec surda omnino aure transeunda, sed attentius [Col. 0915D] animo recondenda, et cum bonae actionis exsecutione die noctuque meditanda. Redemptor noster in hoc loco non otiosos et vagantes, sed pro ipsius amore bonis exercitatos operibus ad se venire praecipit, eisque aeternae dulcedinis refectionem promittit. Vocat etiam eos, qui onera legis portare nequiverant, ut levi ac suavi illius jugo colla submittant, cum ait: Venite ad me omnes qui laboratis, et onerati estis, et ego reficiam vos. Nemo igitur vestrum in ejus servitio torpeat, nemo otium diligat, nemo ad bene operandum moras innectat; sed ipsius amore, dum dies est, seipsum in bono opere exerceat. Cavendum tamen est, ne intellectus [Col. 0916A] otio torpeat, et ne exercitatione boni operis vitio elationis evanescat.

Hoc procul dubio ferrum securis significavit, quod de manubrio cecidit in profundum aquae discipulo Elisaei, materias, id est infructuosa ligna caedente. Ferrum in manubrio intellectus est in corde; haec ligna caeduntur, cum prava agentes increpantur: quod dum fluxe agitur, dum lapsus vanae gloriae non vitatur, ferrum in aqua perditur; quia ex dissoluto opere intelligentia infatuatur. Quae ad hoc datur, ut ante oculos dantis, scilicet Dei, ex bona actione restituatur. Hoc ipsum, inquit, mutuo acceperam (IV Reg. VI). Electi vero si quando offendunt, ad cor velociter redeunt, et culpam lacrymis insequuntur. Unde dicitur: Heu, [Col. 0916B] heu, domine mi (ibid.). Qui flentes caute inspiciunt, non solum quae mala commiserunt sed etiam quae ex accepto munere reddere bona debuerunt. Unde dicitur: Et hoc ipsum mutuo acceperam. Ac si dicat: Illum per dissolutionem negligentiae perdidi, quod ut per bona opera redderem, ex gratia Redemptoris accepi. Sed nunquam Deus mentem deserit, quae in peccatis veraciter se esse agnoscit.

Unde Elisaeus lignum deorsum misit, et ferrum in superficie traxit; quia Redemptor noster cor peccatoris humiliat, et eam quam amiserat, intelligentiam reformat. Unde in alia translatione dicitur: Quod confregit Elisaeus lignum, et in aquam jactavit, et sic ferrum abstulit. Lignum frangere est cor ab [Col. 0916C] elatione conterere. Ad ima illud jactare, cogitationem propriae infirmitatis humiliare. Illico ferrum reddit, quia ad usum exercitationis pristinae intelligentia recurrit. Quanto amplius elatio mentem ad superiora levat, tanto periculosius eam inferius praecipitat; humilitas vero quanto illam inferius deprimit, tanto magis ad superiora provehit.

Elatio quippe Absalonis mentem adjuncta cupiditate possederat, qui patrem occidere, et pro eo ipse regnare cupiebat. Absalon siquidem Judam traditorem praefiguravit, qui Dominum et magistrum suum Judaeis vendidit. Toleravit David persecutorem Absalon, et tamen sui exercitus principibus, ne eum occiderent, studiose praecepit; Christus [Col. 0916D] vero pertulit Judam, tanquam ejus cogitationes ignoraverit, et convivium ei participavit, in quo sui corporis et sanguinis sacramentum discipulis commendavit; insuper et hodierna traditione osculum ei praebuit. Absalon seniores Israel conjuravit, ut patrem suum occideret; et Judas cum pontificibus et Pharisaeis consiliatus est ut Christum morti traderet. Absalon, consentientibus simul et adjuvantibus Judaeis, David de regno sine causa expulit; et Judas, accepto pretio, innocentem Christum pontificibus ad crucifigendum vendidit. Absalon patrem suum persequens mulo invectus, fluxui videlicet libidinosae carnis deserviens, quercui antiquae [Col. 0917A] capillis inhaesit, et Joab lanceis transfixus expiravit. Judas postquam magistrum et patrem suum, Dei videlicet et Virginis Filium, vendidit, poenitentia ductus pretium retulit, quo in templo, videntibus Judaeis, projecto diaboli consilio instigatus, charitate et omnibus bonis spoliatus, abiens laqueo se suspendit. Super Absalon magnus lapidum acervus, qui usque in hodiernum [(79) 1Kb] diem permanet, projicitur; super infelicem vero Judam magni ponderis cecidit peccatum, quod in sempiternum non delebitur. Post interitum Absalonis David in magna gloria, occurrentibus sibi de cunctis tribubus Israel principibus, adeptus est suum regnum; et Dei ac Virginis Filius post infelicissimam Judae mortem a Deo Patre accepit gloriam et [Col. 0917B] honorem, regnum, aeternam in coelo et in terra potestatem, quam habuit sine initio secundum divinitatem, occurrentibus sibi omnibus coelestis militiae principibus, et ineffabiliter congratulantibus, imo, ut credimus, reverenter ac submissis vultibus eum adorantibus, ascendit, et sedet in dextera paternae majestatis. Revelabunt coeli iniquitatem Judae, et terra adversus eum consurget, et manifestum erit peccatum illius in die furoris Domini, cum eis qui dixerunt Domino Deo: Recede a nobis, scientiam viarum tuarum nolumus (Job XXI); et ad judicium adducetur, ut perfectionem tormentorum recipiat, id est in corpore et anima puniatur. Jesu Christo autem summo pontifici datum est a Deo Patre omne judicium, ut omnes sicut [Col. 0917C] honorificant Patrem, ita honorificent eum, et in novissimo die judicet vivos et mortuos, et saeculum per ignem; et diabolum deputet sociosque ejus, nec non et omnes impios aeterno incendio; justos vero secum intromittat ad aeternum convivium, et tunc tradet Deo Patri omne regnum, quod ei acquisivit pretio sui sanguinis in perpetuum.

Sciendum vero est, fratres charissimi, quod plerique facinus Judae exhorrent, nec tamen cavent. Multi Judam abominantur, eo quod vendiderit Dominum et magistrum suum, sed similia agere non desistunt. Anselmus: Nam qui in adulterio, fornicatione et caeteris flagitiis vitam ducunt et ecclesiasticos honores vendunt, vel emunt, suisque pravis [Col. 0917D] exemplis populum Dei occidunt, Dominum Jesum Christum tradunt, simul et crucifigunt. Quicunque etiam pretio missas appretiantur, sicut Judas graviter in Christum peccant. Nam et qui de Christi sacrificio pretium accipiunt, procul dubio corpus Christi vendunt. Sacerdotes Ecclesiae tantummodo causa solius Dei, ac suae salutis, et totius Ecclesiae missas debent celebrare; sed, quod dictu grave est, non cadunt sub numero, qui eas celebrant, non ut Christi gratiam consequantur, sed ut ab hominibus honorentur, et temporalibus rebus ditentur. Qui ergo, [Col. 0918A] ut dictum est, mysterium passionis Christi pro favore humano, vel temporali lucro vendunt, quid aliud faciunt, quam ipsum Dei et Virginis Filium tradunt? Cum vero sordidis manibus, et polluta conscientia illud sanctissimum corpus tractare praesumunt in cujus praesentia adsunt angeli, et in conspectu cujus nec coeli mundi sunt, quid aliud agunt, quam Dominum crucifigunt? Nonnunquam etiam (quod est gravius) populus ex his sacerdotibus indigne corpus Christi tractantibus, culpam sibi contrahit, ut in Veteri Testamento legimus: nam cum filii Heli Domini polluerent sacrificium, capta a Philisthaeis arca Dei, omnis pene populus cum eis subiit interitum. Unde patet, quia quicunque sacerdotes caecos in foveam sequuntur, et eis [Col. 0918B] quamvis inscii communicant, cum eisdem etiam poenis participant. Quare? Quia qui tetigerit picem inquinabitur ab ea (Eccli. XIII). Sic et qui indignis communicant sacerdotibus, quamvis ignoranter, contaminantur tamen ab eis. Hi tales quamvis indigne se agant, quamvis perverse vivant, quamvis in suis sceleribus vitam consumant; tamen panis et vini substantiam in corpus et sanguinem Christi commutant. Non enim ipsi, sed Christus consecrat, et per ministros etiam indignos salutem filiis operatur. Unde et ab indignis corpus Christi non fuscatur, et a bonis non melioratur, sicut solis radius a coeno cloacae non sordidatur, nec a sanctuario splendificatur. Sed forte dicit aliquis: Cum ergo bonum sit quod per indignos sacerdotes conficitur, [Col. 0918C] et accipientibus non ab eis, sed a Christo summo videlicet sacerdote consecretur, et tribuatur, cur bonum percipienti in perniciem vertitur?

Sed sciendum omnino, quia bonum percipienti non solum non prodest, imo etiam obest, si contra interdictum hoc ab eo accipit a quo non debet. In paradiso quippe nullum pomum erat malum, cum Deus omnia valde bona fecerit, sed homo bonum sibi in malum vertit, cum hoc a serpente, imo a diabolo percipere non sprevit. Si quis ergo fidelis indigna sacerdotum opera exsecrans, bonum Christi corpus venerans, simpliciter ab eis communionem accipit, et hunc credo hac fide salvari; quia et Joseph a Pilato corpus Christi accepit. Tales [Col. 0918D] igitur sacerdotes, qui suis illecebris deserviunt, Deum placare pro se, vel populo non possunt, imo illum magis offendunt; insuper et suo ingressu loca sacra contaminant, vestes sacras, et vasa divino cultui dedicata suo tactu commaculant. Hos nimirum abhorret angelorum conventus; hos fugit, et abominatur ipse Dominus. De quibus dicitur: Provocaverunt [(80) 1Kb] eum filii ejus, imo non filii in sordibus (Deut. XXXII). Quibus ait Dominus per Moysen: Abscondam faciem meam ab eis, et considerabo novissima eorum (ibid.). Filios propter sacerdotium [Col. 0919A] eos vocavit, non filios propter sordes subjunxit. Horum sacrificium non suscipit Dominus, sed abominatur. Unde dicitur: Sacrificium vestrum odit anima mea, dicit Dominus; quia panem pollutum obtulistis mihi. Corpus Domini, cum pollui nequeat, quantum in ipsis est polluitur, cum indiscrete velut alius panis sumitur. Oratio eorum non suscipitur, sed fit in peccatum, quia non exaudit illam Deus; benedictio eorum in maledictionem convertitur, ut dicitur: Convertam benedictionem vestram in maledictionem, ait Dominus. Nec tales corpus Domini suscipiunt, quia sine reverentia illud et dignis moribus tractare non metuunt. Soli filii Dei, qui Christo sunt incorporandi et faciem Patris visuri, ad salutem suscipiunt corpus [Col. 0919B] Christi: hi autem, qui in Christo non manent, quamvis corpus Christi ad os porrigere videantur, non tamen illud sumunt sed judicium manducant, et bibunt. Corpus autem Christi, ut credimus, per sanctorum angelorum manus in coelum defertur, eis vero a daemone carbo in os projicitur, ut gloriosissimus martyr Cyprianus testatur; et quia sanguinem Christi sumunt ut aliud vinum, vertitur in eis in fel draconum, et venenum aspidum insanabile. Quaeri potest utrum Judas in coena idem acceperit de manu Domini quod Petrus? Ad quod respondendum quia, sicut utriusque dispar fuit intentio, ita et corporis Christi acceptio. Quia igitur Petrus Dominum dilexit, ideo acceptum [Col. 0919C] a Domino sacramentum cum virtute ejus accepit. Judas vero, quia Dominum odivit, speciem quidem panis et vini accepit, sed virtus sacramenti in Christo mansit. Iterum Christus ut traditorem suum manifestius ostenderet, eidem Judae buccellam panis tantum intinctam, scilicet non consecratam dedit, et mox post illam diabolus in eum introivit, atque in ejus cor, ut Dei et Virginis Filium traderet immisit. In hoc ergo quod Judas ad bonum male accessit, sibi nocuit, et nobis profuit; quia Jesus malum illius in bonum nobis convertit. Sibi nocuit, quia cupiditate, et avaritia deceptus Dominum et magistrum suum triginta argenteis vendidit, aeternam nihilominus damnationem incurrit. Nobis utique profuit, quia per illius traditionem [Col. 0919D] idem Redemptor noster ducitur ad crucifigendum, nos a diaboli potestate liberamur, et perducimur ad societatem supernorum civium. Sibi nocuit, quia calcaneum contra suum Conditorem, cujus panem manducabat, superbe levans, eique fraudulenter osculum praebens, seipsum aeternis deputavit flammis. Nobis, inquam, profuit, quia ipse summus pastor multimodam illius malignitatem patienter ferens, et pro nobis misericorditer patiens, ac suam in morte animam libenter, et potestative ponens, ovem ad quam de sinu Patris descenderat requirendam, inventam suis humiliter impositam humeris ad coelestis ovilis gregem reportavit. In [Col. 0920A] hoc procul dubio noverimus, si Deo omnia esse subjecta, ut etiam illi, qui ejus dispositioni contraire videntur, nolentes ipsius perficiant voluntatem.

Ut ergo, dilectissimi, supradictum est, multi peccatum Judae exhorrent, nec tamen cavent. Nam qui hodie in sancta Ecclesia praelatis suis mala pro bonis retribuunt, et ad eorum injuriam insipientium, imo amentium conventicula fratrum commovent, lites concitant, jurgia et scandala multiplicant, damna libenter inferunt, convicia procaciter objiciunt, contumelias exaggerant, secreto detrahunt, publico irreverenter falsa, nonnunquam etiam inaudita opponunt, eorum praeceptis magis resistere quam obedire contendunt; quid aliud [Col. 0920B] quam perversa traditoris Judae exempla sequuntur? Qui etiam praepositos suos odio habent, eorumque actus, diabolo instigante, venenosa lingua carpere non desinunt, invidia stimulante audacter contradicunt, operibus quamvis justis furore cordis succensi toto mentis conamine resistunt, virtutibus maculam ingerere nituntur, illorum bonam in Christo conversationem infamare appetunt, die noctuque non ut ab eis coelestis vitae disciplinam percipiant, sed ut aliquid invenire possint, unde eos accusent, investigare non cessant, Judae Iscariotis intra sanctam Ecclesiam locum tenent. Sic et qui ecclesiasticis rebus praeficiuntur, si causa avaritiae ex communibus propria faciunt, vel aliquid furtive abscondunt, [Col. 0920C] infelicissimi Judae imitatores existunt.

[(81) 1Kb] Judas iste Iscariotes, vel a vico in quo ortus est, vel ex tribu Issachar vocabulum sumpsit, quodam praesagio futuri in condemnationem sui; Issachar enim interpretatur merces, ut significaret pretium proditoris, quo vendidit Dominum, sicut scriptum est: Et acceperunt mercedem meam triginta argenteos, pretium videlicet, quo appretiatus sum ab eis (Zach. XI).

Dignum est ergo, charissimi, ut qui detestabile illius scelus perhorrescitis, maligna quoque ipsius opera cavere studeatis. Ecclesiasticos honores vendere vel emere non praesumatis, ne apud inferes aeternas cum eodem Domini proditore poenas luatis. Vos ipsos ad consecrandum corpus et sanguinem [Col. 0920D] Domini nostri Jesu Christi mundo corde simul et corpore praeparate, ut ex eodem mereamini satiari in convivio aeternae vitae. Ipse est enim indeficiens panis angelorum, et suavis refectio omnium sanctorum. Pro missarum celebratione temporale praemium non accipiatis, ne Judae proditoris condemnationem incurratis. Corruptibilibus auro scilicet vel argento metallis corpus Domini omnibus coeli tremendum sublimitatibus, venerandum potestatibus, angelicis adorandum spiritibus vendere non quaeratis, ne tanti reatus digna apud gehennam patiamini tormenta. Corpus immaculati Agni et incontaminati Jesu Christi non est utile, imo damnabile iterum [Col. 0921A] vendere nummis, qui sua sponte semel Deo Patri seipsum obtulit in ara crucis pro omnibus nobis (I Petr. III). Dona Spiritus sancti, quae gratis accepistis, pretio non vendatis.

Missas ergo, charissimi, pro solo Dei honore, et vestra salute, ac totius Ecclesiae celebrare studete. Si quis vos pro aliqua sibi incumbente rogaverit necessitate, ut in conspectu omnipotentis Dei sacrificium offeratis, sive pro sui salute, sive pro defunctorum absolutione, nihil ab eo exigentes, quae rogavit, charitative perficite, quae sponte obtulerit non quasi pretium, sed quasi Dei donum suscipite. Licitum est ecclesiasticis viris, quae Deo sponte a fidelibus offeruntur, suscipere, et pro fidelibus cunctis, vivis scilicet et defunctis Deo sine intermissione [Col. 0921B] preces fundere. Unde est illud: Qui altari deserviunt, cum altari participantur (I Cor. IX). Pro vivis ergo et fidelibus defunctis sacrificium corporis et sanguinis Domini nostri Jesu Christi Deo Patri offerte, et nulla exactione facta, nulloque interveniente pacto, quae devote filii Ecclesiae Deo obtulerint, accipite. Forte aliquis vestrum dicit: Nolo illorum oblationes suscipere, nec pro eis Domino preces fundere. Tu qui ista dicis, duobus modis delinquis. Deum pro Deo tibi sponte oblata suscipere contemnis, elatum te constituis; dum vero pro fidelibus orare despicis, avarum te et inutilem, atque ab Ecclesiae membris alienum te ostendis. Si [Col. 0922A] enim patitur unum membrum, compatiuntur omnia membra (I Cor. XII). Sed ideo tu forsitan non compateris, quia praecisus es ab Ecclesiae membris. Dicit alius: Saeculum contempsi, monasterium intravi, et ideo non teneor pro defunctis orare vel eorum oblationes suscipere. Cui respondendum: quia idcirco pro salute vivorum, et requie defunctorum unumquemque praecipue offerre oportet sacrificium corporis Christi, et oblationibus ac beneficiis fidelium sustentari, quo specialius divitias contempsit hujus mundi amore Dei. Tantum est, ut pro hoc a nemine pretium quaerat, sed Deo sponte oblata suscipiat. Non enim oblationes tantum offeruntur sacerdoti, sed et Jesu Christo summo pontifici.

Interea, charissimi, dignum est ut omnipotenti [Col. 0922B] Deo Patri debitas cum summa devotione gratias agamus, qui dilectissimo Filio suo Domino nostro Jesu Christo non pepercit, sed pro nobis omnibus, imo pro totius Ecclesiae salute hodierna die tradidit illum in manibus impiorum (Rom. VIII). Ipsum ergo devotis mentibus ac profusis lacrymis in commune deprecemur, ut ejus piissima passio sit peccatorum nostrorum remissio, et ejus gloriosissimus sanguis sit pretium nostrae salutis, ipso praestante, qui cum eodem Patre et Spiritu sancto in Trinitate perfecta vivit, et regnat Deus per omnia saecula saeculorum. Amen.



SERMO VICESIMUS QUARTUS. DE RESURRECTIONE DOMINI.
[Col. 0921]

[Col. 0921C] Paulus apostolus, fratres charissimi, cupiens nos admonendo, exhortando, castigando secum perducere ad regnum Dei, ait: Si consurrexistis cum Christo, quae sursum sunt quaerite, ubi Christus est in dextera Dei sedens (Coloss. III). Ac si diceret: Si consurrexistis cum Christo, pro amore Christi terrena despicite, coelestia amate, transitoria vilipendite, aeterna concupiscite, vana postponite, sempiterna desiderate, caduca ac fugitiva relinquite, semper manentia quaerite, carnalia atque visibilia contemnite, spiritalia exquirite, ad postremum vero ad coelestem patriam, ubi Christus in dextera Dei sedet, pervenire elaborate. Sed inter haec sciendum est quia nullus cum Christo resurgere poterit, nisi prius a terrenis vitiis pro amore Christi mortuus fuerit. Procul dubio nemo [Col. 0921D] resurgere poterit cum Christo, nisi prius seipsum pro amore Christi mortificaverit in hoc saeculo. Oportet nos mori in carne mundo, ne moriamur in anima Christo. Vita animae Christus est.

Igitur, fratres dilectissimi, si cum Christo ad [Col. 0922C] aeternam gloriam resurgere cupimus, dignum est ut sicut ille pro nobis est mori dignatus, ita etiam nos pro amore illius in hac vita peccatis et vitiis mori studeamus. Mortui estis, ait Apostolus, et vita vestra abscondita est cum Christo in Deo. Et iterum: Mortificate membra vestra, quae sunt super terram (ibid.). Membra sua mortificat, qui oculos suos castigat, ne illicita videat. Oculi sunt prima causa concupiscentiae et deceptionis: mens enim per oculos illaqueatur: per oculos namque intrat sagitta pravi amoris ad intima cordis [(82) 1Kb] . Prima tela fornicationis sunt oculi; secunda verba illicita. Sic ait Dominus in Evangelio: Qui viderit mulierem ad concupiscendum eam, jam moechatus est eam in corde suo (Matth. V). Etiam Apostolus alibi dicit: Non regnet [Col. 0922D] peccatum in tuo mortali corpore (Rom. VI). Si plus delectat mentem immunditia fornicationis quam amor castitatis, peccatum regnat in homine; sed si plus delectat mentem amor pulcherrimae castitatis quam turpitudo fornicationis, jam non regnat [Col. 0923A] in homine peccatum, sed regnat justitia.

Quisque ergo vir religiosus visum reprimat, ne oculus incaute aspiciat quod animus illicite concupiscat, quia sicut luxuria animam in infernum praecipitat, ita castitas animam ad coelos sublevat. Qui etiam cum Christo vult resurgere, et ad coelestem patriam pervenire, debet aures suas, ne detractionem audiat, claudere. Unde Scriptura ait: Sepi aures tuas spinis, ne audias malum (Eccli. XXVIII). Non solum ille qui fratri suo detrahit, sed et is qui detractionem libenter audit, coram Deo culpabilis existit. Non solum ille erit condemnatus apud Deum, qui adversus innocentem falsum testimonium dicit, sed et ille qui dicentibus credit: Nec solummodo ille erit reus coram Deo qui falsum de alio [Col. 0923B] profert, sed et is qui cito maledicentibus aurem praebet. Nam, sicut vermis rodit lignum, et sicut tinea corrumpit vestimentum, ita detractio corrumpit mentes audientium. Unde Jacobus apostolus dicit: Nolite detrahere alterutrum, fratres, quoniam qui detrahit fratri, detrahit legi, et judicat legem (Jac. VI). Salomon etiam dicit admonendo, ne aliquis praesumat detrahere fratri suo: Remove a te, inquit, os pravum, et labia detrahentium sint procul a te (Prov. IV).

Beatus Isidorus noster patronus ait [(83) 1Kb] : Vae illis qui vitam suam corrigere negligunt, et bonis detrahere nunquam desinunt. Unde etiam consulendo dicit [(84) 1Kb] : Non detrahas peccanti, sed condole. Quod in alio detrahis, in te potius pertimesce: quando [Col. 0923C] alii detrahis, teipsum discute; quando alium mordes, tua peccata redargue; non alterius delicta, sed tua propria cerne; nunquam alii detrahes, si te bene perspexeris; de alieno malo os tuum non inquines. Oportet igitur servum Dei aures suas separare a detrahentibus quasi a serpentibus, quia sicut serpentes veneno inficiunt eorum corpora quos percutiunt, ita detrahentes in auribus se audientium infundunt venenum mortiferum.

Revera qui fratribus suis detrahunt, in lingua venenum diaboli portant, quia carnes fratrum suorum crudas manducare non cessant. Unde etiam beatus Jacobus ait: Lingua inquietum malum, plena veneno mortifero (Jac. III). David etiam propheta detractionem detestando dicit: Detrahentem secreto [Col. 0923D] proximo suo, hunc persequebar (Psal. C). Ac si diceret: Si aliquem in domo mea detrahentem cognovi, nunquam illum ad me accedere permisi, sed longius eum a me repuli. Oportet etiam illum qui cum Christo resurgere desiderat, ut linguam suam ab otioso sermone restringat. Unde Dominus in Evangelio: Amen, inquit, dico vobis, quoniam de omni verbo otioso quod locuti fuerint homines, reddent rationem in die judicii (Matth. XII). Non debent esse sermones vani in ore servi Dei. Servi Dei verba debent esse digna gravitate atque doctrina. Quare? Quia sicut mala colloquia corrumpunt bonos [Col. 0924A] mores (I Cor. XV), ita bona colloquia malos mores corrigunt. Sint igitur verba servi Dei ponderosa, et audientibus utilia, sicut ait Salomon: Verba sapientis quasi clavi in altum defixi (Eccle. XII). Servus Dei per sua dulcia verba debet bonos in Dei servitio confirmare, negligentes ad bene operandum sollicitare, discordantes ad concordiam revocare, litigantes pacificare, infirmos confortare, desperantes ad Dei misericordiam erigere, et caetera Deo placita agere; quia beneplacitum est Domino (Psal. CXLIX), ut quilibet ecclesiasticus vir proximos suos, ne mala faciant, et ut in bono perseverent, admoneat, eisque timorem, et amorem Dei ad memoriam reducat.

Unde in Canticis canticorum sponsus, scilicet [Col. 0924B] Christus admonet sponsam, id est sanctam animam, ut ad aedificationem et exhortationem proximorum loquatur, dicens: Quae habitas in hortis, amici auscultant; fac me audire vocem tuam (Cant. VIII). Ideo hortus dicitur, quia in eo fructus oritur. Alia terra semel in anno fructificat, hortus vero fructus semper germinat. Bene ergo sponsa Christi in hortis habitare dicitur, quia sancta anima non habitat in plateis neque in locis publicis, sed in hortis, hoc est in claustris, et in clausis locis. Claustra dicuntur loca clausa. Ibi ergo anima, quae Deum diligit, sese circumsepit, atque a tumultu terrenarum rerum abscondit, et a societate saecularium hominum dividit, ibique sese in deliciis sanctarum [Col. 0924C] Scripturarum reficit, et in quantum possibile est, dulcedinem ac suavitatem Jesu Christi sponsi sui gustando cognoscit.

Dicatur ergo: Quae habitas in hortis, amici auscultant; fac me audire vocem tuam. Ac si diceret: O sponsa mea, amica mea, quae habitas in hortis, id est in deliciis sanctarum Scripturarum mente versaris; quae in lege Domini die ac nocte meditaris (Psal. I); quae in fructificatione virtutum summo studio intendis; fac me audire vocem tuam, id est vocem tuae praedicationis quia amici auscultant. Ac si sponsus, scilicet Christus, apertius alloqueretur sponsam, id est sanctam animam, dicens: O sponsa mea, charissima mea, summopere desidero ut vox tua dulcis sonet in auribus meis, et eamdem vocem tuam audiant amici mei, qui auscultant, scilicet [Col. 0924D] fratres tui, proximi tui, qui per exhibitionem bonorum operum sunt amici mei; ut suavitas et dulcedo mei amoris per tuam praedicationem fructificent atque redoleant in eorum cordibus. Sponsus scilicet Christus vocem sponsae audire desiderat, quia hoc summopere Christo placet, ut religiosus quilibet vir infirmos, ac debiles in Dei servitio confirmet, negligentes ad bene operandum sollicitet.

Amici auscultant; quia fideles in Ecclesia ut amicus sponsi loquatur, pio desiderio exspectant. Amici auscultant; quia servi Dei in sancta Ecclesia [Col. 0925A] quanto amplius Deum amant, tanto amplius verba Dei audire desiderant; quia qui Deum non diligunt, verba Dei audire non possunt. Unde est illud: Qui est ex Deo, verba Dei audit (Joan. VIII).

Igitur, fratres charissimi, sicut jam supradictum est, si cum Christo cupitis resurgere, tota mente omnia quae in hoc mundo sunt, despicite, et cum omni desiderio ad coelestia anhelate, et sicut sepulti in monumento, nulla jam sit vobis cura de saeculo. Sicut mortuus in monumento nulli detrahit, nulli irascitur, nulli invidet, nulli injuriam facit, nulli calumniosus existit, de nullo murmurat, de nullo susurrat; non gaudet pulchra videndo, non laetatur [Col. 0926A] suavia gustando, non exsultat lene tangendo, non hilarescit risus et jocos audiendo, nec commovetur lyras et citharas auscultando; sic nec vos, fratres dilectissimi, temporalia decipiant, non transitoria seducant, non vana demulceant, nec mundana impediant. Ad postremum vero ea quae post mortem non potestis habere, viventes contemnite; ut a peccatis omnibus emundati, cum Christo possitis resurgere, atque ad coelestem patriam, ubi Christus in dextera Dei sedet, mereamini pertingere, ipso adjuvante, qui cum eodem Patre, et Spiritu sancto in Trinitate vivit et regnat Deus per omnia saecula saeculorum. Amen.



SERMO VICESIMUS QUINTUS. DE RESURRECTIONE DOMINI [(85) 1Kb] .
[Col. 0925]

[Col. 0925B] Passionem vel resurrectionem Domini et Salvatoris nostri Jesu Christi, fratres dilectissimi, licet omnia Veteris Testamenti volumina multum ante praedixerint, tamen etiam per os David prophetae Spiritus sanctus evidenter ostendit, dicens: Deus ultionum Dominus, Deus ultionum libere egit (Psal. XCIII). Solus enim ipse libere egit qui nobis hodie ostendit quid egerit. [Nam et si secundum hominem mortuus est pro nobis: tamen liber erat in ipsis infernis. Unde in alio psalmo dicit: Factus sum sicut homo sine adjutorio inter mortuos liber (Psal. LXXXVII). Et bene liber erat, qui se suscitare poterat juxta quod alibi dixerat: Solvite templum hoc, et in tribus diebus reaedificabo illud (Joan. II). Factus est autem sicut homo Dominus noster Jesus [Col. 0925C] Christus, non utique specie sed veritate formatus, quia et homo est, et quis cognoscit eum? Etenim in similitudine hominum factus, et habitu inventus ut homo, humiliavit semetipsum, factus obediens usque ad mortem (Philipp. II), ut per illam scilicet obedientiam ejus gloriam videremus, gloriam quasi Unigeniti a Patre (Joan. I). Ita enim Scripturae figura servatur, ut et Unigeniti gloria, et perfecti hominis natura in Christo servetur. Factus est ergo sicut homo sine adjutorio (Psal. LXXXVII); quia, sicut non egebat, ut aliquis eum adjuvaret, cum mundum faceret, ita non egebat adjutore cum illum redimeret [(86) 1Kb] .] Ergo Deus ultionum Dominus libere egit, quia sicut homo sine adjutorio inter mortuos liber fuit.

[Col. 0925D] Vultis tamen scire quid egerit? Audite quid fecerit. Nulla necessitate, sed propria voluntate in ligno se suspendi permisit; clavis corpus suum perforari [Col. 0926B] non renuit, animam ponendo mortem sustinuit, carnem in sepulcro deposuit, et comitante secum anima ad inferna descendit; tenebrarum et mortis principem colligavit, legiones illius perturbavit, portarum inferni vectes ferreos confregit, omnes justos qui originali peccato astricti tenebantur absolvit, captivos in libertatem pristinam revocavit, peccatorum tenebris excaecatos ipse sua splendida luce illuminavit.

Ecce audistis quod defensor nostrae ultionis libere egisse describitur: postquam enim est exaltatus, id est a Judaeis in cruce suspensus, ut breviter cuncta perstringam, mox ut spiritum reddidit, scilicet unitam suae divinitati animam ad infernorum profunda descendit; cumque tenebrarum terminum, [Col. 0926C] quasi quidam depraedator splendidus ac terribilis attigisset, aspicientes eum principes inferni tartareaeque legiones territi ac trementes, ( [(87) 1Kb] quasi obstupescentes, et regem illum ignorantes, a facie illius refugerunt portas inferni obserantes, quos illico sermo propheticus sive angelicus terribiliter alloquitur, dicens: Tollite portas principes vestras, et elevamini, portae aeternales, et introibit rex gloriae (Psal. XXIII). Principes vero inferni cum nimio timore, et magna admiratione inquirere coeperunt ac dicere: Quis est iste rex gloriae) tam fortis tam splendidus, tam praeclarus, tamque terribilis? Mundus ille qui nobis subditus fuit, semperque nostris usibus tributa mortis persolvit, nunquam nobis talem mortuum misit, nunquam talia inferis [Col. 0926D] munera destinavit. Quis ergo iste est, qui tam intrepidus nostros fines intravit, et non solum nostra supplicia non veretur, insuper et alios de vinculis [Col. 0927A] nostris absolvit? An forte ipse est ille de quo princeps noster paulo ante dicebat, quod ejus morte totius mundi acciperet potestatem? Sed si iste est, in contrarium est versa nostri principis sententia: et dum sibi praeliator noster vincere est visus, ipse potius victus est atque prostratus. [ [(88) 1Kb] Responsio divini sermonis: Iste est Dominus fortis et potens, Dominus potens in praelio. Ac si diceret: Dominus fortis in passione, potens in resurrectione; fortis in carne, potens in Deitate; fortis quia vicit fortem, id est diabolum, potens, quia spoliavit infernum: Dominus potens in hoc praelio. Tollite igitur portas vestras, o principes, et introibit rex gloriae: ille videlicet qui in mundum sine peccato advenit, adversus quem princeps vester populum injuste [Col. 0927B] concitavit, et sine causa morti tradidit, quia peccatum non fecit, nec dolus ab ore ejus processit (I Petr. II). In hac voce ministri poenarum subito expavescentes, et quasi inconsolabiliter dolentes, suum principem objurgabant dicentes: O princeps noster quid hoc facere voluisti, ut manus tuas mitteres in hominem in quo peccatum nullum invenisti?] Nonne hic est ille de cujus futura morte semper applaudebas? Iste est in cujus cruce omnem mundum tibi subjugandum esse credebas? Hic est in cujus exitu nobis tanta spolia promittebas? Quid est quod egisti? Quid est quod facere voluisti? Ecce jam totas tenebras ipse suo splendore fugavit, et omnes carceres fregit, captivos [Col. 0927C] ejecit, ligatos dissolvit, luctusque eorum in gaudium commutavit. Ecce ipsi qui sub nostris solebant suspirare tormentis, jam nobis insultant de perceptione salutis; et non solum jam nihil verentur, insuper et minantur. Nunquam hic ita superbierunt mortui, nec aliquando sic potuerunt laeti esse captivi. Ut quid istum ad nos adducere voluisti, quo veniente omnes sunt laetitiae restituti, qui ante fuerant moestitiae subditi? Nullus hic jam eorum mugitus auditur, nullus resonat gemitus. O princeps noster! illas tuas divitias quas acquisieras decipiendo primum hominem, perdidisti per crucem. Periit omnis laetitia tua; in luctum conversa sunt gaudia tua. Dum tu Christum suspendis in ligno, ignoras quanta damna sustineas in inferno? [Col. 0927D] Quare non praevidebas quia destructorem regni tui in mortem sine reatu aliquo perducebas? Attenderes causam, requireres culpam. In quo nihil mali cognoveras, quare eum ad nostram patriam perducebas? Istum liberum adduxisti, et totos obnoxios perdidisti.

Post istas crudelium infernalium voces sine aliqua mora ad imperium Domini et Salvatoris nostri omnes ferrei confracti sunt vectes. Ecce subito innumerabiles sanctorum populi, qui tenebantur in morte captivi, Jesu Christi liberatoris sui genibus advoluti, eum obsecratione deposcunt lacrymabili, dicentes: Advenisti, Redemptor mundi; advenisti, [Col. 0928A] quem desiderantes quotidie sperabamus; advenisti, Christe, quem nobis venturum lex nuntiaverat et prophetae; advenisti donans, in carne vivens, indulgentiam peccatoribus mundi, solvere defunctos captivos inferni. Descendisti pro nobis ad inferos; ne derelinquas nos, cum fueris reversus ad superos. Posuisti titulum gloriae in saeculo, pone signum victoriae in inferno.

Nec mora, postquam audita est postulatio atque altercatio innumerabilium captivorum, statim Domini jussu omnes antiqui justi jura potestatis accipiunt, atque in suos tortores ipsi protinus tormenta convertunt, humili supplicatione cum ineffabili gaudio clamantes ad Dominum, ac dicentes: Ascende, Domine Jesu, spoliato inferno, et auctore [Col. 0928B] mortis vinculis suis irretito, redde jam laetitiam mundo. Jucundentur in ascensum tuum fideles tui aspicientes cicatrices corporis tui.

Hoc fecit Christus, sicut dictum est superius. Facta praeda in inferno, vivus exivit de sepulcro. Ipse sua potentia se suscitavit, et iterum immaculatam carnem vestivit, ut dubitationem auferret incredulis, discipulis suis apparuit, ut nullam suspicionem relinqueret Manichaeis, clavorum vulnera demonstravit, manducavit et bibit; postea vero conspectui multorum apparuit, per nubem coelos ascendit, atque in sede sua ad Patris dexteram, unde nunquam Verbum discesserat, se recipit. Exsultent ergo populi Christiani pro quibus sanguis [Col. 0928C] fusus est Christi. Jucundemur omnes in Domino, qui resurrectionem carnis solemniter celebramus in Christo. Omnis per totum mundum catholica gratuletur Ecclesia, quia Christus Dominus et de sua divinitate nihil minuit, et hominem quem fecerat de potestate inimici liberavit. Resurrexit [(89) 1Kb] in eo mundus, resurrexit in eo coelum, resurrexit in eo et terra. In Christo omnis mundus surrexit, quia per ejus mortem fideles ab aeterna morte eripiuntur, et per ejus resurrectionem quotidie ad aeternam vitam perducuntur. In eo coelum surrexit, quia ipse per resurrectionem suam damna coelestis regni reparavit; nonaginta quippe novem oves in deserto, hoc est, in coelo dereliquit, et unam perditam, id est hominem invidia diaboli de paradiso dejectum [Col. 0928D] in terram quaesivit; quam inventam suisque humeris impositam ad gregem reportavit (Luc. XV), id est humanitatem nostram ex virginali utero sine peccato assumptam, et per triumphum crucis ac resurrectionis de potestate inimici redemptam, atque in coelum assumptam in Patris dexteram collocavit. Unde Apostolus omnia quae in coelis, et quae in terris sunt in Christo restaurari dixit (Ephes. I), quia Christus humanum genus redemit, de quo reparatio angelicae ruinae fuit. Unde dicit Hispaniarum doctor Isidorus nosterque patronus [(90) 1Kb] : Bonorum angelorum numerus, qui post ruinam angelorum malorum est diminutus, ex numero electorum [Col. 0929A] hominum supplebitur, qui numerus soli Deo est cognitus. Sic etiam ait beatus Gregorius [(91) 1Kb] : Superna illa civitas ex angelis atque hominibus constat, ad quam credimus tot electorum hominum ascendere, quot illic angelos contigit remansisse. Unde scriptum est: Statuit terminos populorum juxta numerum filiorum [(92) 1Kb] Dei, id est angelorum [(93) 1Kb] . Sed cum novem sint ordines angelorum, nec amplius fuissent, etiamsi mali angeli qui ceciderunt in sua stabilitate permansissent, quaeritur quomodo Scriptura dicat, decimum ordinem compleri ex hominibus? Ad quod respondendum, quia de hominibus non est formandus decimus ordo, tanquam novem sint ordines angelorum, et decimus hominum; sed homines pro qualitate meritorum esse statuendos [Col. 0929B] in singulis ordinibus angelorum. Coelum ergo, ut supradictum est, in Christo resurrexit, quia Christus damna coelorum tunc perfecte restauravit, quando in finem mundi cum sponsa sua, id est omnibus sanctis, cum triumphali gloria in civitatem Patris sui Jerusalem intrabit, sicut in Evangelio de servis exspectantibus loquens ex seipso ait: Amen dico vobis, quod praecinget se, et faciet illos discumbere, et transiens ministrabit illis (Luc. XII): hoc est, remota servili forma, talem, qualis est, ostendet se electis in gloria Patris sicut alibi suis promisit amicis: Manifestabo eis meipsum (Joan. XIV). Unde etiam scriptum est: Videbimus eum sicuti est (I Joan. III). Faciet illos discumbere, id est in regno Patris in aeternum requiescere. [Col. 0929C] Transiens ministrabit illis, hoc est in novissimo die peracto illo terribili judicio, transiens, id est coelum ascendens, seque ipsum eis in sua divinitate ostendens; ministravit illis, hoc est sicut promisit, praeparavit eis locum secundum qualitatem meritorum, ut unusquisque in suo ordine, in suo gradu, atque in sua mensura accipiat mansionem, qua de ejusdem Christi ac sui Patris visione gaudeat in aeternum.

Aliter. In Christo surrexit coelum, terra, mare, et quae in eis sunt; quia, sicut per peccatum primi hominis detrimenta senserunt; ita et per triumphum resurrectionis Christi in meliorem statum restauranda erunt. Nam cum coelum novum, et terram [Col. 0929D] novam post judicium Deus fecerit, tunc coelum, sol, luna, stellae, aquae, quae nunc festinant cursu incessabili atque irretardabili, quasi cupientes in meliorem statum immutari, tunc fixa manebunt statu immobili. Nam tunc induet coelum gloriam solis, sol autem septempliciter lucebit plusquam nunc lucet, testante Isaia. In die illa, inquit, erit lux lunae sicut lux solis, et lux solis erit septempliciter, id est sicut lux septem dierum (Isai. XXX); quia, quantum luxit sol in prima conditione ante [Col. 0930A] primi hominis peccatum, tantum lucebit post judicium. Unde ait egregius doctor Isidorus [(94) 1Kb] : In die illa non veniet ad occasum sol, nec luna, sed in ordine suo stabunt, quo creati sunt; ne impii in tormentis sub terra positi eorum luce fruantur. Unde ait Habacuc: Sol et luna steterunt in habitaculo suo (Habac. III), id est in ordine suo.

Varietas diei et noctis tunc non erit, sed continua dies et lux sanctis lucebit, nec illa die congregatio sanctorum lumine solis vel lunae egebit, quia Deus in lucem sempiternam eis erit. Fulgebunt etiam stellae ineffabili pulchritudinis splendore; aqua vero quae Christi corpus meruit tingere, et sanctos lavit in baptismate, omnem crystalli decorem in illa die dicitur transcensura: terra quippe quae in gremio [Col. 0930B] suo Dominicum fovit corpus, tota erit innovata, sicut paradisus; et quia sanctorum sanguine est irrigata, odoriferis floribus videlicet, liliis, rosis, violis, immarcescibiliter erit perpetuo decorata: et haec est mutatio dexterae Excelsi (Psal. LXXVI). Ergo, sicut jam superius dictum est, per triumphum passionis et resurrectionis Christi Deus restaurabit omnia quae in coelis et in terris per peccatum primi hominis senserunt detrimenta.

Dignum est ergo, dilectissimi, ut gratias referamus omnipotenti Deo Patri, qui per passionem et crucem, ac resurrectionem dilectissimi Filii sui nos dignatus est redimere de potestate inimici, et aperire nobis portas coelestis regni. Si igitur Deus [Col. 0930C] Pater nos in Christo ab aeterna morte resuscitavit, et aeterni regni per ejus ascensionem januam aperuit, debemus ambulare, in quantum possibile est, sicut Christus ambulavit. Sequamur ergo vestigia ejus in quantum possumus, non corporeis passibus, sed bonis moribus; peccata et vitia in membris nostris mortificemus; virtutes animae per ejus gratiam acquirere festinemus. Nam virtus est animae nostrae Deum super omnia diligere, amicum in Deo, hoc est in bono amare, inimicum propter Deum patienter ac diligenter tolerare; virtus est animae nostrae patientiam sectari, et ab omni impatientia declinare; virtus est animae nostrae, castitatem tam corporis quam animi custodire; virtus est animae nostrae vanam hujus mundi gloriam contemnere, et [Col. 0930D] omnia caduca despicere, et pro amore illius qui nos redemit, dum in corpore vivimus, laborare; virtus est animae nostrae humilitati studere, et superbiam cohibere; virtus est animae nostrae, iram et furorem reprimere, et benevolentiam proximis nostris ostendere; virtus est animae nostrae ab omni stultitia declinare, et divinam sapientiam modis omnibus exquirere; virtus est animae nostrae, omnem delectationem carnis abjicere, et mentem nostram ad Christum erigere. Per has virtutes, fratres [Col. 0931A] charissimi, studeamus peccatis et vitiis mori et Christo resurgere; de manu inferni eripi, atque ad coelestem patriam properare, praestante eodem Domino nostro Jesu Christo, qui nos nascendo, moriendo, [Col. 0932A] resurgendo, ad coelos ascendendo, dignatus est Deo Patri acquirere, cum quo vivit et regnat in unitate Spiritus sancti Deus, per omnia saecula saeculorum. Amen.



SERMO VICESIMUS SEXTUS. DE RESURRECTIONE DOMINI.
[Col. 0931]

[Col. 0931A] Joannes apostolus et evangelista in Apocalypsi sua ad eruditionem Ecclesiae sic ait inter caetera: Vidi alterum angelum descendentem de coelo, habentem [Col. 0931B] clavem abyssi, et catenam magnam in manu sua. Et tenuit draconem, et anguem antiquum, qui est diabolus, et Satanas, et ligavit eum annis mille: et misit in abyssum, et clausit, et signavit super eum, ne seducat amplius gentes, usquedum finiantur mille anni Post haec oportet eum solvi modico tempore (Apoc. XX). Sic ait beatus Isidorus de draconis natura [(95) 1Kb] : »Draco major est cunctis serpentibus, sive omnibus animantibus super terram. Hunc Graeci draconta vocant, unde et derivatum est in Latinum, ut draco diceretur, qui saepe ab speluncis abstractus fertur in aerem, concitaturque propter eum aer. Est autem cristatus, ore parvo et arctis fistulis per quas trahit spiritum, et in linguam [Col. 0931C] exarat [(96) 1Kb] . Vim autem non in dentibus, sed in cauda habet, et verbere potius quam rictu nocet. Innoxius est a venenis, sed ideo illi [(97) 1Kb] ad mortem faciendam venena non esse necessaria, quia si aliquem cauda ligaverit, statim occidit. A quo etiam nec elephas tutus est sui corporis magnitudine: nam circa semitas delitescens per quas elephantes soliti [(98) 1Kb] gradiuntur, crura eorum nodosis illigat [(99) 1Kb] vinculis ac suffocatos perimit. Gignitur autem draco in Aethiopia et India in ipso incendio jugis aestus.« Congrue siquidem ista quae de draconis natura dicuntur, figurative diabolo aptantur. Major dicitur draco omnibus serpentibus cunctisque animantibus super terram, quia, ut ait Dominus ad Job inter caetera: Non est super terram potestas, [Col. 0931D] quae comparetur diabolo (Job. XLI), cujus draco figuram tenet. Saepe a speluncis abstrahitur, quia idem malignus hostis divina multoties invocatione ab obsessis corporibus expellitur. Concitatur aer propter eum, dum ad lites, et jurgia provocat conventus fidelium. Crista draconis superbiam designat antiqui hostis. Unde ipse dixit: Ponam sedem meam ad aquilonem, et ero similis Altissimo (Isai. XIV). Est autem cristatus, ore parvo, et arctis fistulis, per quas trahit spiritum et in linguam exarat; [Col. 0932A] quia videlicet non aperte sed occulte illicita suggerit. Arctis, inquit, fistulis per quas trahit spiritum, sed erroris, blasphemiae, contentionis [Col. 0932B] [(100) 1Kb] , susurrationis, murmurationis, et totius omnimodo malignitatis (II Cor. XII). Vim autem suam draco non in dentibus sed in cauda habere fertur, quia diabolus calcaneo insidiatur. Potius verbere quam rictu nocet, quia in praesenti vita tentationes, infirmitates, tribulationes, adversitates temporalium rerum, et incommoditates contra electos movet; sed tamen, divina gratia tuente, deglutire, id est in corpus suum transfundere eos non valet. Si quem igitur cauda ligaverit, occidit; quia quem in die mortis deceperit, secum ad perditionem trahit.

Dicat ergo beatus Joannes: Vidi angelum descendentem de coelo, habentem clavem abyssi, et catenam [Col. 0932C] magnam in manu sua: et tenuit draconem et anguem antiquum qui est diabolus et Satanas, etc. Anguis vocabulum omnium serpentium est, quod contorqueri et plicari potest. Ideo igitur vocatur anguis, quod angulosus sit, et nunquam rectus. Ille ergo insatiabilis draco, id est diabolus, anguis vocatur; quia nunquam recto, sed tortuoso semper itinere graditur. Diabolus Hebraice, Latine vero deorsum fluens dicitur, quia in coelo stare quietus contempsit, et superbiae pondere pressus, deorsum corruens cecidit. Graece vero diabolus criminator vocatur, quod vel crimina in quibus ipse allicit homines, ad Deum referat; vel quia electorum innocentiam criminibus falsis accusat. Unde in Apocalypsi voce angelica dicitur: Projectus est accusator fratrum [Col. 0932D] nostrorum, qui accusabat illos in conspectu Dei nostri die ac nocte (Apoc. XII). Graece Satanas dicitur, Latine vero sonat adversarius sive transgressor. Ipse est enim adversarius, qui est veritatis inimicus, et semper nititur sanctorum contraire virtutibus. Ipse est transgressor, qui praevaricator effectus. in veritate qua conditus est, non stetit. Idem et tentator qui tentandam electorum innocentiam postulat.

Dicatur itaque: Vidi angelum descendentem de [Col. 0933A] coelo, habentem clavem abyssi, etc. Angelum quem de coelo descendere vidit, Dominus Jesus Christus est, qui in primo adventu ad redemptionem humani generis humilis venit. Revera ille Altissimus Deoque Patri coaeternus de coelo descendit, cum ad nostram suscipiendam humanitatem sese humiliter inclinavit. Congrue siquidem hic angelus Dei Filius intelligitur, qui apud Isaiam prophetam angelus magni consilii vocatur. Magni revera consilii angelus Dei Filius exstitit, quia missus a Deo Patre, aeternae salutis hominibus consilium nuntiavit. Vidi, inquit, angelum, scilicet Dei Filium, descendentem de coelo, id est humiliantem se in carne, habentem clavem abyssi, id est potestatem aeternam, et catenam magnam in manu sua, ligaturam videlicet incomparabilem [Col. 0933B] in operatione passionis et resurrectionis suae. In hoc loco beatus Joannes diaboli aperte ostendit damnationem; et proponit causam, quare damnetur, et tempus quo damnabitur, et quis illum possit vincere, scilicet ille magni consilii angelus.

Ille draco saevissimus ante incarnationem Christi quasi fortis armatus atrium suum, id est hunc mundum in pace possidebat; sed fortior illo, Dei videlicet Filius superveniens alligavit eum; et vasa ejus, corda videlicet hominum in quibus habitabat, diripuit; et arma, superbiam scilicet et potentiam quibus per tyrannidem humano generi dominabatur, confregit. Dei et hominis Filius qui in primo adventu humiliter veniens, illum draconem, hostem [Col. 0933C] scilicet antiquum per passionem et resurrectionem suam quando et sicut voluit, ligare potuit; procul dubio cum in majestate sua in secundo advenerit, eumdem omnino destruere poterit. Christus ergo Deus et homo in primo adventu catenam, id est immutabilem potentiam quae omnia constringit, in manu sua tenuit, qua draconem, id est diabolum ligavit, qui illum ne noceret tantum quantum cupiebat, coercuit. Abyssus tenebrosa impiorum corda vel ipsum diabolum designat. Quasi igitur Dei Filius clavem, id est potestatem aeternam in manu sua portat, quando diabolum refrenat, ne etiam in reprobis amplius quam illi permissum est, desaeviat. Ipse Dominus in principio libri Apocalypsis [Col. 0933D] loquitur, dicens: Ego sum primus et novissimus, et vivus, et fui mortuus, et habeo claves mortis et inferni (Apoc. I), ut intelligas ipsum esse istam clavem, qui est illa, quam in principio libri legimus. Habet Christus claves mortis et inferni, quia una est clavis vitae et mortis. Ipse enim eos qui male vivunt, deponit ad inferos; qui bene vivunt sublevat ad coelos. Iterum subjungit, dicens: Et apprehendit draconem, serpentem antiquum, qui est diabolus et Satanas, et ligavit eum per annos mille, et misit in abyssum. Apprehendit, inquit, draconem antiquum, scilicet aduncavit hamo, qui a principio mundi nocuit [Col. 0934A] hominibus: Et ligavit per annos mille, id est priori potestate privavit, a tempore videlicet suae passionis usque ad Antichristum, quo tempore possunt homines perfecti fieri per gratiam Spiritus sancti.

De quo ait Dominus ad Job: Ecce Behemoth, quem feci tecum, fenum ut bos comedet! (Job LX.) Behemoth Hebraice, Latine vero animal interpretatur. Ideo etiam animal vocatur, quia in coelo stare humiliter nolens, divina eum virtute propellente in mundum cecidit, in quo, ut supradictum est, fenum ut bos comedit, id est molles et in Dei servitio dissolutos assidue in corpus suum transfundit. De quo protinus Deus Pater unigeniti Filii sui Redemptoris mundi passionem et resurrectionem [Col. 0934B] figurate commendans, et ejusdem Behemoth condemnationis ordinem insinuans, beato Job loquitur, dicens: In oculis suis quasi hamo capiet eum (Ibid.). Gregorius [(1) 1Kb] : In hamo quippe esca apparet, aculeus pungit. Itaque Dominus noster ad humani generis redemptionem veniens, velut quemdam de se in nece diaboli hamum fecit. Assumpsit enim corpus ut in eo Behemoth iste quasi escam suam mortem scilicet dum in illo injuste appetit, nos quos quasi juste tenebat, amisit. In hamo igitur Incarnationis captus est, quia dum in illo appetit escam corporis, transfixus est hamo divinitatis. Ubi quippe inerat humanitas, quae ad se devoratorem duceret, ibi divinitas quae perforaret; ibi aperta infirmitas quae provocaret; ibi occulta virtus quae raptorem [Col. 0934C] transfigeret. In hamo igitur Behemoth captus est, quia inde interiit, quia voravit. Et quidem Behemoth iste Filium Dei incarnatum noverat, sed redemptionis nostrae ordinem ignorabat. Sciebat enim quod pro redemptione nostra incarnatus Dei Filius fuerat, sed omnino quod idem Redemptor noster illum moriendo transfigeret, nesciebat. Unde et bene dicitur: »In oculis ejus quasi hamo capiet eum,« in oculis quippe habere dicimus, quod coram nobis positum videmus.

Antiquus enim hostis humani generis Redemptorem ante se positum vidit, quem cognoscendo confessus, confitendo pertimuit, dicens: »Quid nobis et tibi, Fili Dei? Venisti ante tempus perdere [(2) 1Kb] nos? (Matth. VIII.)« In oculis itaque suis hamo captus [Col. 0934D] est, quia et novit et momordit, et ignoravit priusquam pertimesceret, et tamen post non timuit, cum in illo quasi escam propriam mortem carnis appetivit. Dei igitur et Virginis Filius per passionis et resurrectionis suae victoriam draconem hunc, sicut supra dictum est, apprehendit, id est superbisse ostendit, dum se immunem a peccato ille occidit. Ejectus est ergo ille malignus hostis, per crucem et Christi resurrectionem a fidelium cordibus et malis hominibus coepit dominari acrius. Unde et in Evangelio legitur, quod intravit in porcos (Matth. VIII; Marc. V; Luc. VIII). Ligavit, inquit, eum per [Col. 0935A] annos mille. Millenarius numerus pro perfectione rei ponitur. Unde dicitur: Verbi quod mandavit in mille generationes (Psal. CIV). Ideo igitur hic numerus propter sui perfectionem omne significat tempus a Domini passione usque ad finem saeculi.

Sciendum praeterea est, quod similiter in Abraham et aliis fidelibus diabolus fuit ligatus, sicut in istis praesentibus; sed in illis ligavit spes futuri Christi, in istis vero ipse Christus adveniens. Mille enim in Graecis apicibus alpha est intitulatum: in alpha, initium quod est Christus; in titulo vero crux intelligitur, quae est nostra victoria, et deprehensio malignitatis adversae. Ergo in cruce et auctoritate sua Christus colligavit inimicum justitiae, qui tentabat habitatores terrae. Nam aeternitati illi [Col. 0935B] nullum tempus occurrit, et ipsius aeternitas nullo fine claudenda est, nec annorum numero erit finienda.

Sequitur: Clausit, et ligavit super eum, ut non seducat amplius gentes, donec consummentur mille anni. Clausit, id est licentiam egrediendi interdixit. Et signavit super eum, id est sigillum posuit, signum videlicet sanctae crucis suae quo eum sic superat, ut a fidelium cordibus repellat. Sequitur: Ut non seducat amplius gentes, ad hoc videlicet ut aeternaliter pereant hi qui in Dei praedestinatione sunt salvandi; et sic a toto pars intelligitur. Donec finiantur mille anni, id est donec Antichristus veniat. Christus ergo illi pessulum crucis opposuit, ut non convalescat ultra, nec gentes seducat, quas utique restituit [Col. 0935C] per resurrectionem meliores. Quod antem signavit super eum; quia occultum est qui pertineant ad partem diaboli, et qui ad Christi. Nam et qui videntur stare, nescimus, si casuri sunt; et qui jacent, si exsurgent. Iterum dicit: Post haec oportet illum modico tempore solvi. Quare? Quia Deus ita constituit, ut recipiat potestatem, quam ante adventum Christi habuit; tunc enim quasi exivit seducere gentes, quia comparatione illius seductionis, ista quae nunc agitur, seductio esse denegatur. Ideo diabolus a Dei servis non est timendus, quia modico tempore est solvendus. Unde ait beatus Ambrosius: Ideo permittitur modico tempore solvi diabolus, ut Dei virtus, et ejusdem diaboli [Col. 0935D] infirmitas, et impotentia manifestetur. Virtus Dei facit fideles suos fortes et potentes; infirmitas diaboli vincitur a puellis, et tenerrimis infantulis. Vidi in tempore hujus ligationis Ecclesiam ad bene operandum ita solutam, et in hoc eodem tempore illos qui pro Christo moriuntur, vidi statim in gloriam intrare, et nunquam ad inferos descendere, sicut Abraham et caeteri prophetae descenderunt, quamvis justi fuerint.

Magnum ergo Deus Pater donum per Jesu Christi Filii sui resurrectionem suis concessit fidelibus, in hoc quod si perfecte vixerint, mox per sanctorum ministerium angelorum in coelestibus collocat sedibus, [Col. 0936A] quod ante quamvis juste viverent, non dabatur. Per Christum, qui pro totius mundi salute mortuus est, et resurrexit; hac sexta aetate Deus Pater in suis fidelibus restaurat; imo, quod verum est, in meliori statu reformat, quidquid diabolo fallente per Adae praevaricationem perierat. Mortuus est Christus propter peccata nostra, et resuscitavit nos secum ad aeternam vitam: hoc quippe praefigurabat virga Moysi, quae in terram projecta, versa est in colubrum, et rursus apprehensa illius cauda, versa est in virgam ex imperio Domini.

Historiam illius temporis, si placet, imo quia placet, latius percurramus, ut plenius quid signum illud praemonstraverit, agnoscamus. Cum Moyses ad liberandum populum Israel mitteretur, sic Dominum [Col. 0936B] interrogasse fertur: Quod signum habeo, ut credant mihi quia tu me misisti? Et Dominus ad illum: Projice, inquit, virgam quam manu gestas in terram: et projecit, et versa est in serpentem. Expavit Moyses, et fugit. Et ait illi Dominus: Apprehende caudam ejus, ne timeas. Apprehendit, et facta est iterum virga (Exod. IV). Quid hoc significat? Serpens enim persuasit homini mortem, ergo mors a serpente exivit. Virga itaque in serpente, Christus in morte, et tamen expavit et fugit Moyses. Quid est ab illo serpente fugisse Moysem, nisi quod legitur in Evangelio factum? Mortuus est Christus et expaverunt discipuli, et ab illa spe, in qua fuerant recesserunt. Sed quid scriptum est? Apprehende, inquit, caudam ejus. Quid est cauda [Col. 0936C] nisi posteriora? hoc significat, posteriora mea videbis (Exod. XXXIII). Primo enim factus est serpens, sed cauda apprehensa facta est virga, quia occisus est; postea vero, peractis omnibus, ad id quod fuerat iterum resurgendo reversus est, ibique per vitae reparationem, morte consumpta, nihil in eo serpentis apparuit. Est etiam in cauda serpentis saeculi finis, quia sic mortalitas Ecclesiae per lubrica tempora volvitur. Alii eunt, et alii veniunt per mortem, tanquam per serpentem; mors semita est, sed fine novissimo velut cauda saeculi redimus ad manum Dei qua apprehensa reparabimur, et novissima inimica morte destructa resurgentes, in dextera Dei virga regni erimus.

[Col. 0936D] Jam quia corpus [(3) 1Kb] Christi in sepulcro corruptionem non vidit, sed statim devicta morte resurgens ab inferis remeavit, idem per Prophetam in Psalmis ita praedixit: Providebam Dominum in conspectu meo semper, quoniam a dextris est mihi ne commovear (Psal. XV). Ac si apertius diceret: Providebam, id est porro ex ipsa tribulatione videbam Dominum remuneratorem, in conspectu meo, id est interius ubi verus est conspectus, et hoc non ad horam, sed semper, vel in omnibus operibus meis. Nec mirum: Quoniam ipse est mihi a dextris, id est potiori parte, sive fautor et propitius. Nonne satis favit, quando resurgere fecit? Et hoc ideo, ne commovear, [Col. 0937A] id est ne aliqua tribulatione sive persecutione a proposito desistere videar. Et quia fuit Dominus mihi a dextris, propter hoc cor meum, id est interior mens laetata est in passione, certus de remuneratione; et exsultavit lingua mea (ibid.), id est exsultativa protulit, quando dixit: Filiae Jerusalem nolite flere super me, sed super vos ipsas flete, et super filios vestros (Luc. XXIII). Et alibi: Amen dico tibi: Hodie mecum eris in paradiso (ibid.). Et his similia.

Sequitur: Insuper et caro mea requiescet in spe, id est non solum cor meum laetatum est, non solum lingua mea exsultavit; sed amplius etiam corpus meum mortem quasi requiem suscepit propter spem resurrectionis. Aliter secundum eamdem conjunctionem. [Col. 0937B] Caro mea, id est Ecclesia, requiescet in spe. Unde Apostolus: Et erunt duo in carne una (I Cor. VI). Posita in persecutione et in tribulatione, quasi in requie se esse reputavit propter spem secundae resurrectionis, quam ex mea resurrectione concepit. Vere caro mea requiescet in spe, quoniam resurget; sicut consequenter ait: Quoniam non derelinques animam meam in inferno. Verba sunt Filii ad Patrem clamantis. Ac si apertius diceret: Pater, non derelinques animam meam in inferno, sed potius per illam portas mortis confringes, et spolia tua per illam eripies, ut est illud: O mors, ero mors tua; morsus tuus ero, inferne (Osee XIII). Iterum subjungit, dicens: Nec dabis Sanctum tuum, qui a te sanctificatus est, videre [Col. 0937C] corruptionem (Act. II). Quasi diceret, non solum non dimittes animam meam in inferno, sed etiam non dabis carnem meam putrescere in sepulcro. Siquidem merito; quia mihi fecisti vias vitae notas, id est notificasti mihi humilitatem et obedientiam, quae sunt viae ad vitam. Sicut enim per superbiam et inobedientiam primi parentis cecidimus, ita per Christi humilitatem et obedientiam resurreximus. Aliter. Ideo non dabis Sanctum tuum, id est me unicum Filium tuum, videre corruptionem; quia jam notas fecisti mihi vias vitae, id est resurrectionem, per quam itur ad salvationem. Et quia resurrexi, vel quia humilis et obediens fui usque ad mortem (Philip. II); adimplebis, id est valde implebis et reficies [Col. 0937D] me laetitia cum vultu tuo, id est quando fruar gloriosa praesentia tua, delectationes et jucunditates erunt mihi in dextera tua, scilicet in ascensione potioris partis tuae. Unde est illud: Ascendit ad coelos, sedet ad dexteram Dei Patris (Symbol. apostol.): non quod in Patre sit dextera vel sinistra, sed ad solam potentiae similitudinem dictum est, id est in potioribus bonis Patris. Aliter: In dextera tua, id est in favore et propitiatione tua, erunt mihi delectationes usque, id est assidue, in finem tendentes et nunquam pervenientes; vel ita tendentes in finem, quod sint post omnes alias delectationes. Utique in dextera Patris delectationes Christi perfectae atque aeternae sunt, quia quamvis de Virgine matre nostram in tempore susceperit humanitatem, tamen [Col. 0938A] de Deo Patre veram, atque incommutabilem habet aeternitatem. Secundum humanitatem quippe nostram passus est pro nobis et resurrexit a mortuis, sed in aeternum secundum divinitatem vivit et regnat in dextera Dei Patris.

De quo sponsa, id est sancta Ecclesia, in Cantico amoris filiabus Jerusalem interrogantibus, inter caetera respondit, dicens: Venter ejus eburneus, distinctus sapphiris (Cant. V). Quid per ventrem, nisi mortalitas, et quid ebur nisi incorruptio designatur? Ebur quippe valde durabile os habetur, et in ornamenta regum assumitur. Venter ergo Christi recte eburneus esse dicitur, quia mortalitas ejus ad immortalitatem perducitur, dum per resurrectionem ad gloriam et honorem Patris sui, regis videlicet [Col. 0938B] aeterni, in vita aeterna collocatur. De quo dicitur: Christus resurgens ex mortuis jam non moritur (Rom. VI), etc. Ille vere in ornamenta regum assumitur, qui carnis suae rex et Dominus esse probatur. Etiam ipsius Christi mortalitate et resurrectione, amore cognationis et spe immortalitatis ornatur, qui actus suos regit juxta regulam evangelicae institutionis. Unde dicitur: Qui gloriatur, in Domino glorietur (I Cor. I), etc. Sed venter sapphiris distinctus esse perhibetur, quia in nostra corruptione quam portavit, coelestia opera, per miracula quae faciebat, passionibus nostris inscruit. Sapphirus enim qui aerium colorem portat bene coelestia facta quae in miraculis ostendebantur, designat. Venter ergo Christi sapphiris distinguitur, [Col. 0938C] quia dum inter passiones carnis divina miracula operabatur, quasi in corruptione incorruptio variebatur. Qua dispensatione apostoli in fide eruditi sunt, et ad passiones tolerandas robusti exstiterunt.

Quia idem Dei et Virginis Filius pro humani generis salute passus, tertia die ab inferis resurrexit, Osee propheta sic praedixit: Venite et revertamur ad Dominum; quia ipse cepit, et sanabit nos; percutiet et curabit nos (Ose. VI). Hoc loco se invicem hortantur fideles, ut revertantur ad Dominum bona operando, qui ab eo recesserant prava agendo. Vox ergo ista fidelium est. Quasi dicerent: Venite et revertamur ad Dominum, quem relinquimus peccando; [Col. 0938D] quia ipse cepit pro nobis incarnando, dum non angelos sed semen Abrahae apprehendit, et sanabit nos, revocando scilicet per passionem et resurrectionem suam, captivitatem nostram ad libertatem. Percutiet, ut pius pater flagellando; et curabit a vulneribus videlicet peccatorum per poenitentiam. Sequitur: Vivificabit nos post duos dies. Omnia haec in Christo completa sunt; quinta namque feria traditus, Parasceve passus, Dominico die circa diluculum resurgens ab inferis remeavit. Iterum dicit: In die tertia suscitabit nos, et vivemus in conspectu ejus. His verbis ostenditur, Israel et Judam habituros unum pastorem et regem David, scilicet Christum, qui de genere David secundum carnem ortus est, cum crediderint in eumdem resurgentem [Col. 0939A] Dominum. Vivificabit nos, inquit, post duos dies, quibus videlicet jacuit in sepulcro: Et in die tertia resurgens a mortuis suscitabit nos secum, et vivemus curati, vivificati et suscitati tam in praesenti quam in futuro in conspectu ejus quo absente mortui jacebamus. Sciemus, ipsum videlicet in majestate Deitatis, vel nunc imitando, vel ad coelos ascendendo, ut cognoscamus Dominum facie ad faciem. Unde dicitur: Haec est vita aeterna, ut cognoscant te, solum verum Deum, et quem misisti Jesum Christum (Joan. XVII). Spiritu sancto plenus propheta de futuro loquebatur ista, quae nos veraciter per Christum jam cognoscimus esse impleta.

Hebraei in hoc loco somniant sibi post circulum [Col. 0939B] mille annorum salutem, sed salus promittitur tertia die, qua Christus resurrexit. Illi vero referunt diem secundum ad adventum Christi sui, tertium vero diem ad judicium, quo sunt salvandi; sed respondeant, quae sit prima dies, id est primus Salvatoris adventus? Sed quia respondere non possunt, nos dicamus, primum diem esse humilem Salvatoris adventum, secundum, quando ab hominibus in gloria videbitur; tertium, quando peracto judicio ampliorem suae claritatis gloriam electis monstrabit. Judaei qui secundum et tertium diem suscipiunt, primum se perdidisse fatentur, quia secundus et tertius, nisi respectu primi, non potest appellari. Vel primus dies, primum saeculi tempus; [Col. 0939C] secundus, primum adventum Christi quo vivificamur per fidem, vel jam per spem confidimus cum Christo gaudere in coelestibus. Tertius dies resurrectionis, in quo per eumdem Christum resurgentem cum illo resurgemus. Aliter: Nobis primus dies est, quando renascimur per baptismum; secundus, in requiem animarum; tertius, in generali resurrectione. Quod autem propheta dicit: Resurgemus, et vivemus in conspectu ejus; etiam ad eos potest referri qui in inferno captivi tenebantur, et cum illo tertia die resurrexerunt. Iterum propheta subjungit, cum ait: Quasi diluculum praeparatus est egressus ejus. Diluculum initium est lucis, quo tenebrae fugantur. Ac si apertius diceret: Venite, revertamur ad Christum; quia, sicut surgente diluculo [Col. 0939D] tenebrae noctis fugantur, ita Christo egresso de thalamo virginalis uteri tenebrae peccatorum dissipantur, et lux veritatis apparet. De ortu Christi adhuc subditur: Et veniet quasi imber nobis temporaneus et serotinus terrae. Quantum ad litteram temporaneus imber est, qui jactata semina coalescere facit; serotinus, qui ad maturitatem fructus perducit. Unde propheta: Dabo vobis pluviam temporibus suis. In terra siquidem promissionis semel in anno ut dicitur, pluvia de coelo datur (Levit. XXVI). Spiritualiter ergo Christus nobis est imber temporaneus, dum fidem inspirat; serotinus dum post bona opera ducit ad horrea, mane autem surgentibus [Col. 0940A] semper Christus est paratus. Judaei igitur qui non recipiunt temporaneum, frustra exspectant serotinum: humana enim sapientia inflati, divinae dispositioni resistere conati sunt; sed statim eos in ipsa sua astutia Dei comprehendit sapientia. Inde quippe voluntatem Dei nolentes peragunt, unde hanc immutare contendunt, atque omnipotentis Dei consilio dum resistere nituntur, obsequuntur. Unde in Job dicitur: Qui comprehendit sapientes in astutia eorum, et consilia pravorum dissipat (Job V). Gregorius [(4) 1Kb] : Certum quippe est, quia saepe hoc dispositioni Dei aperte militat, quod ei per humanum studium frivole resultat. Comprehendit ergo sapientes Dominus in astutia eorum, quando et hoc in usum suae voluntatis redigit, per quod sibi voluntas [Col. 0940B] humana contradicit.

Pertractemus adhuc Hebraeorum sapientiam, et videamus quid providendo prohibuit, quid prohibendo provocavit. Certe cum ad Redemptoris nostri miracula credentium turba conflueret, cum sacerdotes populi invidiae facibus accensi mundum post eum ire proclamarent, dicentes: Videtis quia nihil proficimus? Ecce mundus totus post cum abiit (Joan. XII), ut ab illo vim tantae conversionis abscideret, finire ejus potentiam morte conati sunt, dicentes: Expedit, ut unus moriatur homo pro populo, et non tota gens pereat (Joan. XI). Sed Redemptoris mors ad conjunctionem sui corporis, id est Ecclesiae valuit, non ad separationem. Unde et per legem turturi [Col. 0940C] vel columbae in figura nostri sacrificii secari guttur praecipitur (Levit. V), et non penitus abscidi, ut et post mortem corpori caput inhaereat; quia videlicet mediator Dei et hominum, id est caput omnium nostrum, et vere mundationis hostia unde pro nobis mortem pertulit, inde nobis verius inhaesit. Post sectionem ergo caput turturis suo corpori inhaeret, quia Christum ab Ecclesia nec mors interveniens dividit. Persecutores igitur peregerunt hoc, quod perniciose moliti sunt; intulerunt mortem, ut ab eo absciderent fidelium devotionem, sed inde fides crevit, unde hanc exstinguere infidelium crudelitas credidit; cumque se existimant ejus miracula persequendo abscidere, haec nimirum compulsi sunt nesciendo dilatare. Ille igitur Dei et hominis [Col. 0940D] Filius dum seipsum a Judaeis occidi permisit, resurgendo sibi Ecclesiam inseparabiliter conjunxit. Comprehendit ergo sapientes Dominus in astutia eorum, quando et hoc ad pietatis suae obsequium redigit, quod contra illum humana crudelitas exarsit. A Judaeis enim crucifixus, et in sepulcro collocatus, tertia die inferno spoliato anima ad corpus rediit, eumque de sepulcro in aeternum jam victurum resuscitans omnibus fere discipulis suis manifestus apparuit: quem bene Eliseus praefiguravit, quando de profundo fluminis ferrum ad manubrium revocavit (IV Reg. VI). Nam cum quidam ex filiis prophetarum materiam sibi succidisset, accidit, ut [Col. 0941A] ferrum securis in aquam caderet. Sic Dei et Virginis Filius in carne positus materias caedebat, scilicet Judaeos de infidelitate increpabat. Unde dicitur: Jam securis ad radices arborum posita est (Matth. III). Ab ipsis ergo Judaeis Christus cruci affixus, et in monumento positus divinitas ejus in anima ad infernum descendens, corpus in monumento, sicut ferrum securis manubrium, reliquit, et iterum redeunte ad corpus anima, tanquam ferrum ad manubrium, tertia die surrexit, et discipulos in fide confortavit.

Quod autem Eliseus ferrum non solum ad manubrium revocavit, sed etiam ad caedenda ligna melius quam prius reparavit, significat, quia Deus Pater non solum coaeternum sibi Filium a mortuis [Col. 0941B] resuscitavit, verum etiam in dextera sua collocavit, et ad sublevationem humilium et destructionem superborum, atque Ecclesiae suae constructionem gloriosius post resurrectionem quam ante passionem vivificavit, sub cujus pedibus omnia subjecit. Ac si Deus Pater eidem dilectissimo Filio suo diceret: Ecce constitui te super gentes et regna, ut evellas et destruas, et dissipes, et aedifices, et plantes (Jer. I). Materiae, ligna sunt infructuosa, et significant homines sine fructu bonorum operum.

Ante passionem Christi errores et diversa dogmata, quasi contrarii flatus, turbabant naviculam Ecclesiae, et totum humanum genus; sed post passionem et resurrectionem ejus tranquillitas fidei est reddita, pax Ecclesiae concessa, creatura agnoscit [Col. 0941C] Creatorem, factura factorem, peccatores convertuntur poenitendo ad Deum, claudus sicut cervus salit; mutorum lingua loquitur, surdorum aures aperiuntur. Hoc jam propheta Jonas praefiguraverat, cum in portum Joppe navem intraret, et a facie Domini, ne praedicaret Ninivitis, in Tarsis fugeret. Sed quid dicit Scriptura? Misit Dominus, ventum validum in mare, et facta est tempestas magna in mari, et navis periclitabatur (Jon. I). Nautae vero inter se sortem mittentes, cecidit sors super Jonam, et statim miserunt eum in mare, et quievit mare a fervore suo. Sicut ergo post praecipitationem Jonae mare stat a fervore suo, ita post descensionem Christi ad inferos, et resurrectionem atque [Col. 0941D] Ascensionem ad coelos quieverunt hujus mundi errores, et diversa philosophorum dogmata, atque superstitiones idolorum.

Sequitur: Et timuerunt viri timore magno Dominum, et immolaverunt ei hostias, et voverunt vota. Viri isti non Hebraei, sed gentiles erant, et ideo navicula eorum sanctae Ecclesiae typum gerebat. Ante passionem ergo Domini timentes clamabant ad deos suos gentiles; post resurrectionem vero ejus, venerando et colendo Deum timent, et hostias illi immolant, quas juxta litteram in fluctibus non habebant, sed sacrificium spiritus contribulati; et vovent vota, seipsos videlicet a Domino amplius non recessuros, cernentes ex fuga tempestatis verba prophetae vera fuisse. Sic sancta virgo Ecclesia se [Col. 0942A] devovit adhaerere Christo coelesti sponso, ut nullis passionibus, sive persecutionibus recedat ab eo. Unde dicitur: Quis nos separabit a charitate Christi? tribulatio, an angustia, an pericula, an gladius (Rom. VIII), etc.? Ad ipsum ergo Deum et hominem sponsum suum cum summa devotione sancta Ecclesia de cunctis mundi partibus concurrit, et fideliter accedit, quia se illius pretiosissimo sanguine redemptam esse cognoscit.

Unde Michaeas propheta multo antea praedixerat, quando Spiritu sancto edoctus figuraliter clamabat: In novissimo dierum erit praeparatus mons domus Domini in vertice montium (Mich. IV), etc. Mons domus Domini, id est Dei Filius, in novissimo dierum, hoc est novissima hora veniet conducere operarios, [Col. 0942B] sanctos videlicet apostolos atque ecclesiasticos viros in vineam suam; nimirum in fine saeculorum, id est in tempore gratiae Christus non solum in montibus, sed super vertices montium, patriarchas videlicet Moysen, Aaron, Josue, Samuel, David, et super omnes prophetas, qui de eo vaticinati sunt, est elevatus, hoc est per mysterium victoriosissimae passionis et resurrectionis in Dei Patris dextera collocatus et glorificatus. Sequitur: Et erit sublimis super colles, ille videlicet qui humilis apparuit in forma servi, super omne, quod creatum est exaltabitur; et fluent ad eum populi; in morem fluviorum multae turbae congregabuntur Judaeorum et gentilium, et properabunt gentes credere in eum de omni natione quae sub coelo est, quod post ipsius [Col. 0942C] resurrectionem factum est. Omnia scripta prophetarum ad comparationem prophetiae de adventu Salvatoris humilia sunt, nec usque ad verticem montium pertingentia. Ad conversationem Christi universa vita hominis comparata campus dicitur et vallis. Et properabunt, inquit, gentes multae, et dicent: Venite, ascendamus ad montem Domini, id est ad Christum; ad vexillum scilicet sanctae crucis ejus se mutuo provocantes; et ad domum Dei Jacob, id est ad Ecclesiam Salvatoris Ascensione igitur opus est, ut quisque valeat bonorum operum passibus ad Christum pervenire. Ipse quippe ad nos Dei Filius misericorditer quasi per quosdam compassionis gradus descendit, et iterum quasi verus sol [Col. 0942D] justitiae post resurrectionem suam in dexteram Patris sese recepit.

Hanc nimirum Christi humillimam descensionem, atque in coelos gloriosissimam ascensionem Isaias propheta figurate praeostendit, cum ad consolationem Ezechiae regis solem decem gradus in horologio descendere, et iterum, jubente Domino, per eosdem ascendere fecit (IV Reg. XX). Decem igitur gradus linearum ad Christi mysterium congruere videntur, ut umbras figurarum in descensione ejusdem Salvatoris nostri salva fidei regula interpretentur; per quos iterum idem Sol justitiae Christus post resurrectionem suam coelum ascendit. Primus itaque gradus descensionis Christi de Deo in angelis fuit, quia magni consilii angelus exstitit; secundus in patriarchis, [Col. 0943A] quia ut ait Apostolus: In omnibus ipse est operatus (I Cor. XII); tertius in legis datione, quia et in lege ipse locutus est; quartus in Jesu Nave, cum populum in terram promissionis induceret; quintus in judicibus, quia eumdem populum per eos ipse judicavit et rexit; sextus in regibus Judaeorum, quia in eis ipse regnabat; septimus in prophetis, quia in eis ipse praenuntiabatur; octavus in pontificibus, quia ipse est summus pontifex et sacerdos summi Patris sui; nonus in homine, quia ut nos redimeret, nostrae mortalitatis carnem assumpsit; decimus in passione quam pro nobis humiliter ac misericorditer pertulit. Per hos decem gradus, quasi per umbram priscae legis, Christus ad nos de sinu Patris descendit, ac rursum post resurrectionem suam ipse [Col. 0943B] sol justitiae per eosdem coelum ascendit, et omnem illam umbram legis, veritatis radiis illustravit. Ipse quippe est lumen in se credentium, vita in se confidentium, via ad coelum pervenire cupientium; ipse fons spiritualium charismatum, ipse mons omnium virtutum, ipse conservator bene viventium, ipse reparator pereuntium, ipse piissimus medicus infirmorum, ipse potentissimus resuscitator est mortuorum. Ipse nimirum in hujus mundi delectationibus viventes, ne inutiliter vitam consumant, mortificat; ipse in peccatis perseverantes ne omnino pereant, vivificat.

Unde beata Anna mater Samuelis exsultans, et Deum tota mente laudans: Dominus mortificat, et vivificat; deducit ad inferos, et reducit (I Reg. II). [Col. 0943C] Dominus sine dubio illos mortificat vitiis, et vivificat virtutibus, quos per passionem et resurrectionem dilectissimi Filii sui ad aeternam vitam praedestinavit. Quod autem repetit, adjungens, deducit ad inferos, et reducit; ad illum quod ait Apostolus respicit. Ait enim: Si consurrexistis cum Christo, quae sursum sunt quaerite (Colos. III). Salubriter quippe mortificantur, quibus dicitur: Quae sursum sunt quaerite, non quae super terram; ut sint videlicet illi qui esurientes transierunt terram. Mortui estis, inquit, salubriter scilicet, et vita vestra abscondita est cum Christo in Deo (Rom. IV). Oportet igitur nos et mori mundo, et vivere Deo; quia Christus mortuus est propter peccata nostra, et resurrexit propter justificationem [Col. 0943D] nostram. Dominus, inquit, mortificat, et vivificat, deducit ad inferos, et reducit. Potest etiam hoc ad Christum referri, quia ipsum Deus Pater pro populo suo secundum carnem mori permisit, ad inferos deduxit, a mortuis resuscitavit, et ad suam dexteram collocavit. Unde dicitur: Non derelinques animam meam in inferno (Act. II). De quo iterum subjungit, dicens: Dominus pauperem facit et ditat, humiliat et sublevat (Psal. XV). Deus Pater propter nos pauperem fecit Jesum Christum, dum illum dedit incarnari pro nobis, et eumdem ditavit excellentissimae gloria resurrectionis. Suscitat, inquit, de pulvere egenum, et de stercore elevat pauperem. Ac si apertius diceret: Cito Deus suscitavit egenum Christum, qui pro nobis pauper factus est, ut caro [Col. 0944A] ejus non videret corruptionem; de pulvere suscitavit, quia eum de corruptione eripuit. Unde dicitur: Non dabis Sanctum tuum videre corruptionem.

Sequitur: Et de stercore elevat pauperem, id est de massa peccatrici, de populo videlicet Judaico. In quo populo cum se dixisset Apostolus Ecclesiam persecutum fuisse, addidit, dicens: Quae mihi fuerunt lucra, propter Christum reputavi stercora (Philipp. III). Iterum subjungit, dicens: Ut sedeat cum principibus, et solium gloriae teneat. Aperte ista de Christo dicuntur: Ut sedeat, inquit, cum principibus, cum illis scilicet quibus dicitur: Sedebitis et vos super sedes duodecim, judicantes duodecim tribus Israel (Matth. XIX) Et solium gloriae teneat, sedendo videlicet in aequalitate Patris, et quia Pater omne [Col. 0944B] judicium dedit Filio (Joan. V), et quia regni ejus non erit finis (Luc. I). Regni utique Dei et Virginis Filii Jesu Christi non erit finis, quia ipsum constituit Deus Pater super omnia opera manuum suarum (Psal. VIII). De quo Gabriel archangelus ait ad gloriosissimam Virginem matrem ejus: Dabit illi Dominus Deus sedem David patris ejus, et regnabit in domo Jacob in aeternum, et regni ejus non erit finis (Luc. I). Ipse procul dubio est fortissimus leo de tribu Juda, qui Goliath, id est diabolum, totius videlicet caput malignitatis expugnavit, et Philisthaeos, daemones scilicet, superavit, et Ecclesiam suam de illorum manu liberavit.

Pugna ergo Philisthinorum contra Israel, pugna daemonum contra sanctam Ecclesiam accipi potest. [Col. 0944C] Goliath quippe diaboli superbiam significat, quam David, Christus scilicet, singulari certamine, per crucem videlicet et resurrectionem suam prostravit, et populum Dei eripuit; qui etiam leonem et ursum interfecit, diabolum scilicet et Antichristum, alterum nunc latenter insidiantem, alterum postea manifeste saevientem. Provocavit itaque ad pugnam superbia humilitatem, malitia benignitatem, avaritia charitatem, creatura Creatorem, diabolus Christum. Accepit arma bellica David, quae pro aetate et parva statura portare non potuit, et abjecit. Accepit quinque lapides de flumine, et posuit in vase pastorali: his armatus vicit. Sic et Christus tempore revelationis Novi Testamenti, insinuandae videlicet [Col. 0944D] et commendandae gratiae, deposuit corporalia legis sacramenta, quae non sunt imposita gentibus, quae scilicet legimus in veteri lege, et carnaliter non observamus, et ad aliquam significationem praemissam posita intelligimus. Haec deposuit Christus tanquam onera legis, et ipsam legem accepit. Quinque enim lapides quinque libros Moysi significant. Tulit Christus quinque lapides de flumine, id est de saeculo, labitur enim velut aqua mortale saeculum. Erant in flumine tanquam lapides quinque libri primo populo. Illic vacabant, et nihil proderant. Transibat supra fluvius, sed David, id est Christus accepit gratiam, ut lex esset utilis, quae sine gratia impleri non poterat. Plenitudo enim legis charitas est (Rom. XIII). Quia ergo legem gratia facit, significatur gratia lacte; [Col. 0945A] hoc est enim in carne gratuitum, ubi mater non quaerit accipere, sed dare. Gratis dat, et contristatur si desit qui accipiat. Ostendit David legem sine gratia operari non posse, cum illos quinque lapides, quibus significatur lex in libris quinque, conjungere volens gratiae, posuit in vase pastorali quo lac solebat mulgeri: his armatus processit contra superbum. Tulit lapidem unum, et jecit, eumque in fronte percussit, et ex eo corporis loco cecidit, ubi signum Christi non habuit. Quinque lapides accepit, sed unum misit Quinque libri electi sunt, sed unitas vicit. Plenitudo ergo legis, ut ait Apostolus, charitas est. Sufferentes invicem in dilectione, studentes servare unitatem Spiritus in vinculo pacis (Ephes. IV). Illo dejecto, David gladium ejus abstulit, et caput [Col. 0945B] illi praecidit. Sic et Christus diabolum de suis occidit, quando crediderunt magi quos ille manu habebat, et de quibus alios trucidabat, et converterunt linguas contra diabolum; et sic Goliae gladio suo caput absciditur. Quasi proprio seipsum diabolus gladio interfecit, quando in cor Judae, ut Filium Dei traderet Judaeis, misit. Ille hostis malignus, velut proprio est gladio interemptus, et in quibus confidebat armis spoliatus, quando Dei Filium per manus Judaeorum morti tradidit. Ille verissimus Dei et Virginis Filius tunc eumdem serpentem antiquum, id est diabolum, vicit, et catenis igneis in profundum inferni religavit, et ejus vasa diripuit; quando per ejus maligni hostis membra in cruce positus in [Col. 0945C] manus Patris animam commendavit. In qua etiam anima ad infernum descendens, suos qui ibidem captivi tenebantur, abstraxit, et tertia die a mortuis resurgens eos secum quadragesimo die ad coelos sublevavit. Non enim pro suis, sed pro peccatis nostris passionem sustinuit, et ideo quos de potestate inimici eripuit, secum ad coelos reportavit. Unde beatus Petrus ait: Christus pro peccatis nostris mortuus est, justus pro injustis, ut nos offerret Deo (I Petr. III), etc. In cujus persona beatus Job sanctae Ecclesiae typum tenens, loquitur dicens: Hoc passus sum absque iniquitate manus meae, dum haberem mundas ad Deum preces (Job XVI). Gregorius [(5) 1Kb] : Absque iniquitate enim manus suae Dei et hominis Filius passionem pertulit, quia peccatum non fecit, [Col. 0945D] nec dolus inventus est in ore ejus (I Pet. II), et tamen dolores crucis pro nostra redemptione toleravit. Qui solus prae omnibus mundas ad Deum preces habuit, quia et in ipso dolore passionis pro persecutoribus oravit, dicens: Pater dimitte illis: non enim sciunt quid faciunt (Luc. XXIII). Quid enim dici quid cogitari in prece mundius potest, quam cum et illis misericordia intercessionis tribuitur, a quibus dolor passionis toleratur?

Unde factum est ut Redemptoris sanguinem, quem saevientes fuderant persecutores, postmodum credentes biberent, eumque esse Dei Filium praedicarent. De quo sanguine apte subjungitur: Terra ne [Col. 0946A] operias sanguinem meum, neque inveniat locum in te latendi clamor meus (Job XVI). Peccanti homini dictum est: Terra es, et in terram ibis (Gen. III); quae scilicet terra Redemptoris nostri sanguinem non abscondit, quia unusquisque peccator, redemptionis suae pretium sumens, confitetur ac laudat, et quibus valet proximis, innotescit. Terra etiam sanguinem Christi non operuit, quia sancta Ecclesia redemptionis suae mysterium in cunctis jam mundi partibus praedicavit.

Notandum quod subditur: Neque inveniat in te latendi locum clamor meus. Ipse enim redemptionis sanguis qui sumitur, clamor nostri Redemptoris est. Unde etiam Paulus dicit: Et sanguinis aspersionem melius loquentem, quam Abel (Hebr. XIII). De Abel [Col. 0946B] sanguine dictum fuerat: Vox sanguinis fratris tui clamat ad me de terra (Gen. IV). Sed sanguis Christi melius loquitur quam Abel, quia sanguis Abel mortem fratricidae fratris petiit, sanguis autem Domini vitam persecutoribus impetravit.

Ut ergo in nobis sacramentum Dominicae Passionis et Resurrectionis non sit otiosum, debemus imitari quod sumimus, et praedicare caeteris quod veneramur. Locum ergo latendi clamor ejus in nobis invenit, si hoc quod mens de ejus passione et resurrectione credit, lingua tacet. Ne ergo in nobis clamor ejus lateat, sed unusquisque juxta modum suum vivificationis suae mysterium proximis innotescat, libet mentis oculos ad Dominicae Passionis [Col. 0946C] horam reducere, cum Judaei persequentes saevirent, discipuli metuentes fugerent: qui enim in carne mori videbatur, nequaquam Deus esse credebatur. Unde hic apte subditur: Ecce enim in coelo testis meus, et conscius meus in excelsis. Cum enim fides labefactaretur in terra, erat et testis in coelo. Testis quippe Filii Pater est de quo ipse in Evangelio dicit: Qui misit me Pater, ipse testimonium perhibet de me (Joan. V). Qui recte etiam conscius dicitur, quia una voluntate, uno consilio Pater cum Filio semper operatur. Cujus etiam testis est, quia nemo novit Filium, nisi Pater (Matth. XI). Tunc ergo Jesus Christus in coelo testem, et conscium in excelsis habuit, quando hi qui eum morientem carne cernebant, divinitatis ejus potentiam considerare [Col. 0946D] nesciebant. Et cum ignorarent homines in morte, tamen mediator Dei et hominum noverat, quid cum ipso operabatur Pater. Quod fortasse etiam ad ejus corporis vocem, id est ad Ecclesiam referri valet. Sancta namque Ecclesia idcirco adversa praesentis vitae tolerat, ut hanc superna gratia ad praemia aeterna perducat. Carnis suae mortem despicit, quia resurrectionis gloriae intendit, et transitoria sunt, quae patitur, perpetua quae praestolatur. De quibus nimirum perpetuis bonis dubietatem non habet, quia fidele jam testimonium, Redemptoris sui videlicet gloriam, tenet. Carnis quippe ejus resurrectionem mente conspicit, atque ad spem fortiter convalescit; [Col. 0947A] quia quod in suo jam videt capite factum, sperat in ejus omnino fieri corpore. Quam sanctam Ecclesiam Psalmista conspiciens in perpetua perfectione mansuram, sub appellatione lunae describit, dicens: Luna perfecta in aeternum (Psal. LXXXVIII). Quam quia ad resurrectionis spem Dominica resurrectio roborat, recte subjungit: Et testis in coelo fidelis. Ut ergo de sua resurrectione non trepidet, jam in coelo, qui resurrexit a mortuis testem habet. Fidelis itaque populus cum adversa patitur, ad spem sequentis gloriae mentem erigat, et Redemptoris sui resurrectione confidens, dicat: Ecce enim in coelo testis meus, et conscius meus in excelsis. Qui recte conscius dicitur, quia naturam nostram non solum creando novit, sed etiam assumendo; scire enim [Col. 0947B] ejus, nostra suscepisse est. Unde etiam per Psalmistam dicitur: Ipse scit figmentum nostrum (Psal. CII). Quid enim mirum, ut figmentum nostrum dicat specialiter scire, dum constet nihil esse quod nesciat. Sed figmentum nostrum ejus est scire, hoc in seipso ex pietate suscipere. Quae tamen vox cum beato Job congruere nobis etiam singulis potest. Omnis enim qui ex eo quod agit, humanas laudes appetit, testem in terra quaerit; qui autem de actibus suis omnipotenti Deo placere festinat, testem se habere in coelo considerat, et saepe contingit, ut ipsa quoque in nobis bona opera ab incautis hominibus reprehendantur. Sed quia homo testem in coelo habet, reprehensionem hominum metuere non debet.

[Col. 0947C] Revera Deus Pater testis est Filii, quia ipse eum misit de coelis, ut viam salutis ostenderet humano generi. Ille ergo in hunc mundum veniens a Patre missus, aeternam praedicavit salutem Judaeis et gentibus. Jonas quippe qui mittitur ad praedicandum Ninivitis, eumdem praeostendit Dei Filium in operibus suis, cui dicitur a Domino: Surge, et vade in Niniven civitatem magnam, et praedica in ea praedicationem, quam ego loquor ad te (Joan. III). Ac si Deus Pater Christo diceret: Surge et vade in Niniven, hoc est in mundum, et praedica in eo praedicationem, quam ego loquor ad te, unicum Filium meum, quem ante saecula genui. Praedicatio ergo Christi Patris est. Unde ipse in Evangelio ait: Ego a me [Col. 0947D] ipso non loquor (Joan. XIV). Et iterum: Mea doctrina non est mea, sed ejus qui misit me Patris (Joan. VII). Sequitur: Et surrexit Jonas id est Christus a morte quam voluntate Patris pro humani generis redemptione sustinuit, et destruxit; et abiit in Niniven, hoc est in universum mundum per apostolos, in quibus nimirum loquebatur; et ibat juxta verbum Domini, id est secundum Patris praeceptum. Allegorice Christus postquam ab inferis victor revertitur, proprie resurgere dicitur; et praedicare, quando apostolos mittit ad praedicandos homines in nomine Patris, et Filii, et Spiritus sancti. Hoc est iter trium dierum. Hoc tamen sacramentum humanae salutis via unius diei, id est unius Dei confessione perficitur, Jona, id est Christo in [Col. 0948A] apostolis praedicante, qui dixit: Ego vobiscum sum omnibus diebus, usque ad consummationem saeculi (Matth. XXVIII). Tam ampla erat civitas Ninive, ut vix posset circuiri itinere dierum trium.

Missus ergo Dei Filius a Patre in hunc mundum venit, et oves quae perierant domus Israel requisivit (Matth. X), et ut ad pascua semper virentia redirent, blande ac misericorditer admonuit. Hoc nimirum in Saule praefigurabatur, quando ad quaerendas asinas a patre mittebatur (I Reg. IX). Saul asinas Patris quaerens in regno est assumptus, et Salvator a Patre de coelis missus ad oves quae perierant domus Israel, ac pro earumdem ovium salute passus, super cunctum populum in regem assumptus est. Hoc enim significant asinae, quod oves; Saul a Samuele [Col. 0948B] accipit armum, et Christus post passionem et remissionem suam a Deo Patre accipit principatum. Saul a Samuele est unctus, et Christus a Deo Patre spirituali unctione delibutus. Ab humero Saul populo supereminebat, quia caput nostrum, scilicet Christus super omnia in dextera Patris est elevatus. Per passionem itaque et resurrectionem illius omnia sunt ei subjecta, sicut multo antea humanae saluti consulendo ait Zacharias propheta: Sileat omnis caro a facie Domini: quia consurrexit de habitaculo sancto suo (Zach. II). Non simpliciter ait: Surrexit, sed, consurrexit; quia multos secum de aeterna morte ad Patrem, qui est summum bonum, traxit. Consurrexit, inquit, de tabernaculo [Col. 0948C] sancto suo. Quasi enim de habitaculo sancto suo surrexit, cum ad liberationem humani generis de sinu Patris descendit, a quo nunquam recessit: consurrexit itaque Christus, cum ad redemptionem populi sui de habitaculo suo, patriarchis et prophetis, apostolis et evangelistis, in quibus et per quos universas gentes ad aeternam vitam revocavit, loquebatur.

Iterum propheta subjungit, dicens: Ostendit mihi Dominus sacerdotum magnum Jesum stantem coram angelo Domini; et Satan stabat a dextris ejus ut adversaretur ei (Zach. III). Allegorice Dominus Jesus Christus sacerdos magnus est in aeternum secundum ordinem Melchisedech, qui cum videri ipse non potest, a Domino ostenditur per carnis assumptionem [Col. 0948D] stans coram angelo, per quem angelus magni consilii intelligitur. Non tamen quod duas in filio accipiamus personas, sed quod unus et idem quasi homo sordidatus ostenditur, et quasi angelus mediator Dei et hominum apparere dicatur. Stat autem, quia stabili consistit gradu. Sequitur: Et Satan stabat a dextris ejus, ut adversaretur ei, quia Dominus tantatus est per omnia absque peccato (Hebr. IV), et tentator a dextris stat, quia Christi virtutibus contraire nititur. Et dixit Dominus ad Satan: Increpet in te Dominus, Pater scilicet, non quod Christus increpare non possit, sed quia ex unitate naturae, cum alter increpaverit, increpet et ipse qui loquitur, quia Pater, et Filius unus est Dominus. Unde dicitur: Qui videt me, videt et Patrem [Col. 0949A] (Joan. XV). Dicat ergo Christus sacerdos magnus: Increpet Dominus in te Satan; et increpet Dominus in te, qui elegit Jerusalem. Deus in hoc loco per tertiam personam loquitur. Ac si apertius diceret: Increpatio Dei tuae malae voluntati effectum auferat, ne quantum cupis, tantum noceas. Iste Dei et Virginis Filius elegit Jerusalem, id est Ecclesiam, quae Dei pacem contemplatur. Hic est torris erutus de igne, quia in saeculo fuit, nec ejus incendio est attactus, ardet enim rubus, et non comburitur (Exod. III). Hic est etiam indutus sordidis vestibus, quia qui peccatum non fecit, pro nobis factus est peccatum. Sed haec sordida vestis est ei ablata, cum nostra, in cruce patiendo, delevit peccata; ut quia ille sordidis vestibus indutus est, nos [Col. 0949B] resurgentes in eo semper candida habeamus vestimenta. Mutatoria sunt caro jam immortalis et impassibilis. Cidaris super caput ejus splendorem divinae majestatis indicat, ut idem Deus et homo intelligatur. Gregorius [(6) 1Kb] : Stabat a dextris ejus Satan, quia illum et populum rapuit, qui dudum dilectus fuit. Gentilitas, quae pro sinistra habita fuerat, credidit; et Judaicus populus, qui pro dextera, ad perfidiam declinavit. Sed quia reliquiae in fine salvandae [(7) 1Kb] sunt, Dominus removet, Satan a dextris suis, dicens: »Increpet Dominus in te Satan:« ejusdem etiam populi liberationem indicat, qui elegit Jerusalem.

Iterum subjungit, dicens: Haec dicit Dominus [Col. 0949C] Deus excercituum: Si in viis meis ambulaveris, et custodiam meam custodieris, tu quoque judicabis domum meam, et custodies atria mea, et dabo tibi ambulantes de eis, qui nunc assistunt hic. Dirigitur sermo Dei ad Christum pro nobis in carne pauperem factum, ad quem refertur, velut ad caput, quidquid de ejus membris dicitur, quia noster profectus ejus victoria est. Ipse enim humanitatem nostram misericorditer suscepit, in qua diabolum vicit, infernum spoliavit, et nos secum ad aeternam vitam resuscitavit. Cum ergo venerimus in virum perfectum, in mensuram aetatis plenitudinis Christi, idem Christus judicabit domum Dei, scilicet nos qui sumus Ecclesia, pro meritis singulorum, constituens in Ecclesiis prophetas, apostolos, doctores et hujusmodi; [Col. 0949D] quod jam in primitiva Ecclesia fecisse legitur. Unde est illud: Deus stetit in Synagoga deorum; in medio autem deos dijudicat (Psal. LXXXI), dividens singulis prout vult (I Cor. XII). Tunc etiam dabuntur eidem Filio Dei et Virginis angeli ad ministrandum, id est homines, qui adhuc in carne constituti angelicam vitam ducent; qui non fluctuabunt, sed assistent ei, cum illo stantes stabiles. Sequitur: Audi, Jesu, sacerdos magne, tu et amici tui, qui habitant coram te, quia viri portendentes sunt. Prius promiserat et quod judicaret domum ejus, et custodiret atria, et haberet angelos ministros, id est angelicae dignitatis; nunc vero dicit ei et amicis [Col. 0950A] ejus, id est discipulis ejus et prophetis, qui sunt viri portendentes, positi scilicet in signum futurorum, quia plenam felicitatem, et perfectam beatitudinem sunt habituri, quando ille venerit, cui nomen est ORIENS (Zach. VI). Qui etiam lapis dicitur angularis, conjungens duos parietes in unum (Ephes. II), super quem lapidem septem oculi sunt, de quibus Isaias. Requiescet, inquit, super eum spiritus sapientiae et intellectus, spiritus consilii et fortitudinis, spiritus scientiae et pietatis, et replevit eum spiritus timoris Domini (Isai. XI). Iterum dicit: Ecce enim ego adducam ORIENTEM SERVUM MEUM. Quia ecce lapis quem dedi coram Jesu, super lapidem unum septem oculi sunt. Allegorice Jesus sacerdos magnus Salvator Dominus est, et amici ejus apostoli sunt, [Col. 0950B] qui sunt portendentes, id est facta ejus mystice aspicientes, et de praesentibus futura cognoscentes, qui caecum natum super gentilem populum interpretati sunt. Ipse etiam secundum aliam figuram ORIENS dicitur pro lumine, et lapis, qui secundum Danielem de monte abscissus est (Dan. II), pro robore quo omnia regna conterit. Dicatur ergo a Deo Patre Christo Salvatori: Tu et apostoli tui, audite promissiones quas feci in vobis implendas. Et statim vertitur sermo ad auditores loquens de Jesu Christo: Ecce enim ego ad servum meum orientem, Dominum scilicet Christum, qui et lapis est conterens inimicos: quem ego dedi coram Jesu filio Josedech; quia post illum venit, et in facie ejus datus [Col. 0950C] est, quia per se intelligebat illum praefigurari, in quo uno septem sunt oculi; quia in illo est plenitudo totius gratiae spiritualis. Iterum dicit: Ecce ego caelabo sculpturam ejus ait Dominus exercituum; et auferam iniquitatem terrae illius in die una. Servat metaphoram lapidis. Quasi dicat: Hunc lapidem. scilicet Christum clavis crucis et lancea militis faciam vulnerari, et in ejus passione delebitur iniquitas terrae in una die, hoc est hodierna, de qua dicitur: Haec dies quam fecit Dominus; exsultemus et laetemur in ea (Psal. CXVII). Sequitur: In die illa, dicit Dominus exercituum, vocabit vir amicum suum subter vineam, et subter ficum. Ac si apertius diceret: In die resurrectionis Christi vocabit vir, id est perfectus in Christo, amicum suum, scilicet credentes [Col. 0950D] in Christo ex Judaeis vel gentibus, ut sint sub vinea, cujus fructus laetificat cor hominis, qui ait: Ego sum vitis (Joan. XV). Et subter ficum, id est dulcissimam sancti Spiritus refectionem.

Iterum angelus Zachariam prophetam interrogat, dicens: Quid vides? Et respondit: Ecce ego video candelabrum totum aureum, et lampas ejus super caput ipsius, et septem lucernae super illud et septem infusoria, et duae olivae super caput illius, una a dextris, scilicet lampadis, et altera a sinistris ejus (Zach. IV). Allegorice. Candelabrum aureum Ecclesia est propter spiritualem intelligentiam Scripturarum; lampas Christum significat, qui in Ecclesia [Col. 0951A] fulget; septem lucernae et suffusoria earum sancti Spiritus gratiam designant, per quas oleum misericordiae Dei suscipit Ecclesia; duae olivae Moyses et Elias, id est lex et prophetae, qui de Christi passione praedicaverunt, vel Evangelium, quod ad dextris et lex quae a sinistris, praefigurabant. Iterum subjungit, dicens: Quis es tu, mons magne, coram Zorobabel? Et educet lapidem primarium, et exaequavit gratiam gratiae. Mons in hoc loco diabolus est et Antichristus, qui audet se erigere contra Christum, dicens: Haec omnia tibi dabo, si procidens adoraveris me (Matth. VI). Quem Dominus calcans, dicit: Vade Satanas: scriptum est enim: Dominum Deum tuum adorabis, et illi soli servies (ibid.). Lapis primarius est Verbum, quod in principio erat apud [Col. 0951B] Patrem, et de sinu ejusdem Patris descendit in uterum castissimae Virginis, qui aequat gratiam legis gratiae Evangelii, ut aequale munus accipiant et credentes ex Israel et populus gentium. Quidam allegorice duos ramos olivarum vel spicas, et filios olei, id est pinguedinis, vel splendoris, sacerdotium interpretantur et legem, quae praebet gaudium universae terrae. Alii Enoch et Eliam, quorum alter in praeputio, alter in circumcisione placuit Deo, et cum corpore raptus est in coelum. Lapis ergo primarius Christum significat, quem Judaeorum sacerdotes interficere conabantur, ne illius fides amplius cresceret in gentibus.

Nam et in hoc quod Saul nocte satellites suos in [Col. 0951C] domum David misit, ut eum custodirent; sepulturam et resurrectionem Christi praesignavit. Saul in hoc loco Judaeorum regnum significat. Dicatur ergo: Misit Saul nocte satellites suos in domo David, ut custodirent eum, et interficeretur mane (I Reg. XIX). Misit gens Judaeorum principes sacerdotum et milites, qui Christum custodirent in sepulcro, ut interficeretur mane, id est ut memoria ejus et fides de cordibus hominum auferretur. Crucifixus enim Christus, mortuus est et sepultus. Erat illi sepultura tanquam domus, ad quam custodiendam misit regnum, id est populos Judaeorum et principes sacerdotum, quando ad sepulcrum Domini custodes adhibiti sunt. Quod custodita est domus, ut David interficeretur, ad corpus Christi refertur, quod in [Col. 0951D] sepulcro custoditur: Christi enim nomen tollere, Christum est interficere; non enim crederetur in Christum si custodum praevaleret mendacium, qui dixerunt: Nobis dormientibus venerunt discipuli ejus, et furati sunt eum (Matth. XXVIII). Sed neque Saul potuit interficere David, nec regnum Judaeorum tollere memoriam Christi. Qui autem de virtute Saul, id est de regno Judaeorum praesumpserunt, in Christum offenderunt, in lapidem scilicet offensionis tanquam in statuam haedi, et eis haedus visus est agnus, quia in quo peccatum non invenerunt quasi peccatorem occiderunt. Ipse quippe ab eis seipsum crucifigi permisit Non quia ipsi praevaluerunt, sed quia ipse voluit. Passus est pro totius mundi salute non coactus, sed sua sponte. Unde in [Col. 0952A] in tertio psalmo loquitur ipse: Ego dormivi et soporatus sum; quia Dominus suscepit me (Psal. III). Et iterum: Non timebo millia populi circumdantis me (ibid.), etc.

Hic ostenditur finis rei, id est passionis; unde proponit non esse timendum. Quare? Quia Dominus suscepit et exaudivit me. In quo? in hoc scilicet, quia ego surrexi a morte, et quia Pater suscepit me in regno, unde misso Spiritu confirmat praedicatores. Et merito; quia mortem sponte suscepit. Et hoc est quod dicit, quia ego dormivi, id est passioni meae sponte permisi, et soporatus sum. Vel secundum aliam litteram, et somnum coepi, id est mors subsecuta est, ut a dormitione transitur ad somnum. Aliter secundum seriem litterae: Quia Dominus [Col. 0952B] suscepit me. Judaei saeviunt contra me, sed non dormirem, nisi vellem; et hoc est, ego dormivi. Cum pondere ergo pronuntiandum est. Qui tantus sum, dormivi, id est injuriis affectus fui. Et soporatus sum, scilicet in corde terrae sepultus. Et post exsurrexi, quia Pater suscepit me. Sequitur: Non timebo millia populi circumdantis me. Ad si diceret: Quia Dominus suscepit me, ideo modo sum liberatus et amplius non timebo millia populi circumdantis me pendentem in cruce. Augustinus: Quanta multitudo crucifixum circumstetit, quae post resurrectionem nihil ei nocere potuit. Aliter: Ego dormivi et soporatus sum, etc. Ac si Dei et Virginis Filius diceret: Vere Dominus exaudivit me, quia ego non [Col. 0952C] coactus, sed spontanea voluntate ductus dormivi, id est tribulationes pertuli. Et non solum dormivi, sed etiam soporatus sum, id est mortem sustinui, et exsurrexi; quod ne ex se videretur habuisse, subdit: Quia Dominus suscepit me, id est rursum assumpsit: Dominus quippe suscepit me de utero, suscepit de sepulcro. Sequitur: Non timebo millia populi circumdantis me, etc. Ac si apertius diceret: Quia Dominus suscepit me, non timebo, et ut non timeam in meis discipulis. O Domine, exsurge, id est fac me exsurgere, ut qui nunc jacent in timore sint excellentes in persecutione; et in tantum fac eos exsurgere, ut salvum me facias in meis, id est ut facias eos perseverare; quia qui perseveravevit usque in finem, hic salvus erit (Matth. X). Tu Pater [Col. 0952D] et Deus meus, id est meorum fidelium: non enim colunt alium Deum, nisi te solum Creatorem omnium. His verbis quid aliud indicat prophetia, quod Christus dormierit, et resurrexerit, nisi somnus esset mors, et evigilatio resurrectio? Quod et in psalmo quadragesimo manifestius ostenditur, ubi ipse de se loquitur.

Tu autem, Domine, miserere mei, et resuscita me: et retribuam eis (Psal. XL). Superius dixerat: Beatus qui intelligit super egenum, et pauperem (ibid.); et in hoc loco clamat ad Patrem, dicens: Miserere mei, et resuscita me. Ac si apertius diceret: Miserere mei, quia egenus, et pauper sum.

Nota, quia Christus ut homo petit, qui ut Deus facit quod petit. Miserere, inquit, mei, et in hoc resuscita [Col. 0953A] me, ut retribuam eis in praesenti, ut dispergantur; et in futuro, ut damnentur. Augustinus: Quod enim Judaei nunc dispersi sunt per universum mundum, ad admonitionem eorum est, nondum ad damnationem, quod vere in novissimo erit. Iterum subjungit, dicens: In hoc cognovi quoniam voluisti me; quoniam non gaudebit inimicus meus super me. Ac si diceret: In hoc enim quoniam voluisti me, id est quod semper placuit tibi, cognovi, quoniam non gaudebit inimicus meus super me, id est quod me resuscitabis, unde non gaudebunt. Gavisi sunt enim de morte, sed erubuerunt de resurrectione. Vel ita: In hoc cognovi, quoniam non gaudebit inimicus meus super me, scilicet quoniam resuscitas me, cognovi, quoniam voluisti me, id est diligis [Col. 0953B] me. In hoc enim quod resuscitat, apparet et Patris dilectio.

Aliter: Tu autem, Domine, cui in hoc obedio, miserere mei, id est praebe meis misericordiam me resuscitando. Hoc modo miserere, id est resuscita me, et retribuam eis, vel in bonum convertendo, vel in malum judicando eos, post eorum judicium judex constitutus. Vel etiam hic retribuam eis temporaliter, quia per hoc quod putaverunt retinere et locum et gentem, scilicet mortem meam; hoc potius erit causa, quare amittant et locum et gentem: nam post quadraginta duos annos captivati sunt et interfecti a Tito et Vespasiano. Et revera Pater me resuscitabis, quia non gaudebit inimicus meus super me resuscitato, qui gavisus est de me mortuo. [Col. 0953C] Et in in hoc scilicet quod me resuscitabis, cognovi ego quoniam voluisti me, id est placuit tibi obedientia mea et sacrificium meum; quasi inimicus meus non gaudebit, ego autem gaudebo: et hoc est quod dicit: Me autem suscepisti de sepulcro, vel susceptum tuum fecisti propter innocentiam, quia solus inter mortuos liber (Psal. LXXXVII) exsolvi quod non rapui, et non solum resuscitasti, sed et confirmasti, id est immortalem et impassibilem posuisti in conspectu tuo in aeternum. Immortalem quippe Deus Pater confirmavit Jesum Christum Filium suum in gloria, quia ipse est angelorum, et omnium sanctorum vera vita, de quo dicitur: Christus resurgens ex mortuis jam non moritur, mors illi ultra non dominabitur: quod enim vivit, vivit Deo (Rom. VI).

[Col. 0953D] Et de quo beatus Job: Scio quod Redemptor meus vivit, et in novissimo die de terra surrecturus sum (Job XIX). Gregorius [(8) 1Kb] : Qui enim non ait, Conditor, sed Redemptor meus vivit, aperte illum denuntiat, qui postquam omnia creavit, ut nos de captivitate redimeret, inter nos incarnatus apparuit, suaque passione nos a perpetua morte liberavit.

Et notandum, quanta fide se beatus Job in virtute divinitatis astringat de quo per Paulum dicitur: »Si crucifixus est ex infirmitate: vivit tamen ex virtute Dei (II Cor. XIII).« Ait namque: »Scio quod Redemptor meus vivit.« Ac si apertis vocibus [Col. 0954A] dicat: Infidelis quisque illum flagellatum, derisum, palmis caesum, corona spinea coronatum, sputis injuriatum, crucifixum et mortuum novit. Ego autem illum post mortem vivere certa fide credo, libera voce profiteor; quia Redemptor meus vivit, qui inter peccatorum manus occubuit. Sed quid, beate Job, per resurrectionem confidis, aperta quaesumus voce confitere. Sequitur: »Et in novissimo die de terra surrecturus sum.« Quia videlicet resurrectionem quam in se ostendit, in nobis etiam futura est. Resurrectionem quippe quam ipse monstravit, nobis promisit, quia sui capitis gloriam secuta sunt membra. Redemptor ergo noster suscepit mortem, ne mori timeremus. Ostendit resurrectionem, ut nos resurgere posse confidamus. Unde et eamdem mortem non [Col. 0954B] plusquam triduana esse voluit, quia si in illo resurrectio differretur, in nobis omnimodo desperaretur. Quod bene de illo per Prophetam dicitur: »De torrente in via bibet; propterea exaltabit caput (Psal. CIX).« Quasi enim de quodam flumine nostrae passionis, non in mansione, sed in via dignatus est bibere, qui [(9) 1Kb] mortem transitorie, id est ad triduum contigit, atque in eadem morte nequaquam sicut nos usque in finem saeculi remansit, sed statim post triduum in aeternum victurus surrexit. Quid in ejus corpore, id est Ecclesia, sequatur, ostendit: monstravit quippe exemplo, quod promisit in praemio; ut sicut ipsum resurrexisse fideles agnoscerent, ita in seipsis in fine mundi resurrectionis praemia sperarent. [Col. 0954C] Ecce nos per mortem carnis usque ad finem mundi remanemus in pulvere, ille autem die tertia ab ariditate mortis viruit, et divinitatis suae nobis potentiam ipsa suae carnis innovatione ostendit. Quod bene per Moysem virgis duodecim in tabernaculo positis demonstratur. Nam cum Aaron sacerdotium, qui de tribu Levi fuerat, despiceretur, duodecim virgae juxta duodecim tribus in tabernaculo poni praecipiuntur. Et ecce virga Levi viruit, et quid virtutis in munera Aaron haberet, ostendit (Num. XVII). Quo videlicet signo quid innuitur, nisi quod omnes, qui usque ad finem mundi jacemus in morte, quasi virgae reliquiae in ariditate remanemus? Sed, cunctis virgis in ariditate remanentibus, virga Levi ad florem rediit, quia eorpus Domini, veri scilicet sacerdotis nostri [Col. 0954D] in mortis ariditate positum, in florem resurrectionis erupit. Quo flore Aaron recte sacerdos esse cognoscitur; quia hac resurrectionis gloria Redemptor noster, qui de tribu Juda ac Levi ortus est, intercessor pro nobis esse monstratur. Haec igitur virga Aaron post ariditatem jam floret, sed virgae duodecim tribuum in ariditate remanent; quia jam quidem corpus Domini post mortem vivit, sed nostra adhuc corpora usque in finem mundi a resurrectionis gloria differuntur. Unde caute hanc eamdem dilationem intulit, dicens: »Et in novissimo die de terra surrectiorus sum.« Habemus ergo spem resurrectionis nostrae, considerata gloria capitis nostri. Sed quis recogitatione [Col. 0955A] tacita forsitan dicat, quod idcirco ille surrexit a morte; quia unus idemque Deus et homo mortem, quam ex humanitate pertulit, ex divinitate superavit. Nos vero, quia puri homines sumus, a morte resurgere per nos minime possumus. Recte in resurrectionis ejus tempore, etiam multorum »corpora sanctorum qui dormierant, surrexerunt (Matth. XXVII),« ut et in se nobis exemplum ostenderet, et de aliorum qui nobis per puram humanitatem similes fuerant, nos resurrectione roboraret: quatenus cum se homo desperaret percipere, quod in se ostenderat Deus homo, hoc in se fieri posse praesumeret, quod in ipsis factum cognosceret, quos puros fuisse homines non dubitaret. Sunt vero nonnulli, qui considerantes, quod spiritus carne solvitur, quod caro in [Col. 0955B] putredinem vertitur, quod putredo in pulverem redigitur, quod pulvis in elementis solvitur, antequam ab humanis oculis videatur, resurrectionem fieri posse desperant: et dum arida ossa inspiciunt, haec vestiri carnibus. rursumque ad vitam virescere posse diffidunt. Qui et si resurrectionis fidem ex obedientia non tenent, certe hanc tenere ex ratione debuerant. Quid enim quotidie nisi resurrectionem nostram in elementis suis mundus imitatur? Per quotidiana quippe momenta lux ipsa temporalis quasi moritur, dum supervenientibus noctis tenebris, ea, quae aspiciebatur, subtrahitur: et quasi quotidie resurgit, dum lux ablata oculis, suppressa iterum nocte reparatur. Per momenta quoque temporum cernimus arbusta viriditatem foliorum amittere, a fructificatione cessare, [Col. 0955C] et ecce subito quasi ex arescenti ligno, velut quadam resurrectione veniente, videmus folia erumpere, fructus grandescere, et totam arborem redivivo decore vestiri. Indesinenter cernimus parva arborum semina terrae humoribus commendari; ex quibus non longe post aspicimus magna arbusta surgere, folia pomaque proferre. Consideremus ergo parvum cujuslibet arboris semen, quod in terra jacitur, ut arbor ex illo producatur; et comprehendamus, si possumus, ubi in illa tanta brevitate seminis tam immensa arbor latuit, quae ex illo processit: ubi lignum, ubi cortex, ubi viriditas foliorum, ubi ubertas fructuum. Nunquidnam in semine tale aliquid videbatur, cum in terra jaceretur? Et tamen occultorum omnium [Col. 0955D] opifice cuncta mirabiliter ordinante, et in mollitie seminis latuit asperitas corticis, et in teneritudine illius absconsa est fortitudo roboris, et in siccitate ejus ubertas fructificationis. Quid ergo mirum, si tenuissimum pulverem a nostris oculis in elementis redactum, cum vult in hominem reformat, qui ex tenuissimis seminibus immensa arbusta reintegrat? Quia ergo rationales sumus conditi, spem resurrectionis nostrae ex ipsa debemus rerum specie et contemplatione colligere. Sed quia in nobis sensus torpuit rationis, accessit in exemplum gratia Redemptoris. Venit namque Conditor noster, suscepit mortem, et ostendit resurrectionem, ut qui resurrectionis spem ex ratione tenere noluimus, hanc adjutorio illius [Col. 0956A] exemplo teneremus. Dicat itaque beatus Job: »Scio quod Redemptor meus vivit, et in novissimo die de terra surrecturus sum.« Quisquis ergo resurrectionis in se virtutem fieri posse desperat, verba viri in gentilitate positi fidelis erubescat. Penset iterum quanto poenae sit pondere feriendus, si adhuc non credit [(10) 1Kb] suam, qui jam resurrectionem Domini cognovit factam; si et ille, scilicet Job, suam credidit, qui adhuc Domini sperabat esse faciendam. Sed ecce resurrectionem audio, effectum tamen ejusdem resurrectionis exquiro. Credo namque, quia resurrecturus sum, sed volo audire qualis.

Sciendum quippe est mihi, utrum in quodam alio subtili fortasse, vel aereo, an in eo, quo morior corpore resurgam? Sed si in aereo corpore resurrexero, [Col. 0956B] jam ego non ero, qui resurgo. Nam quomodo est vera resurrectio, si vera esse non poterit caro? Aperta ergo ratio suggerit; quia si vera caro non fuerit, procul dubio resurrectio vera non erit. Nec enim vera recte resurrectio dici potest, ubi non surgit quod cecidit. Sed has nobis, beate Job, dubietatis nebulas tolle. Et quia per acceptam sancti Spiritus gratiam, de nostrae resurrectionis spe nobis loqui coepisti; aperte indica, si caro nostra veraciter resurgat. Sequitur: »Et rursus circumdabor pelle mea.« Dum aperte pellis dicitur, omnis dubitatio verae resurrectionis aufertur. Gregorius: Non enim sicut Eutychius Constantinopolitanae urbis scripsit, corpus nostrum in illa resurrectionis gloria erit impalpabile, ventis aereque subtilius. In illa enim resurrectionis [Col. 0956C] gloria erit corpus nostrum subtile quidem per effectum spiritalis potentiae, sed palpabile per veritatem naturae. Unde etiam Redemptor noster dubitantibus de sua resurrectione discipulis, ostendit manus et latus, palpanda ossa carnemque praebuit, dicens: »Palpate et videte, quia spiritus carnem et ossa non habet, sicut me videtis habere (Luc. XXIV).« Qui cum eidem Eutychio in Constantinopolitana urbe positus, hoc evangelicae veritatis testimonium protulissem, ait: Idcirco Dominus hoc fecit, ut dubitationem resurrectionis suae de discipulorum cordibus amoveret. Cui inquam: Mira est res valde quam astruis, ut inde nobis dubietas surgat, unde discipulorum corda dubitantia sunt sanata. Quid enim deterius dici potest, quam ut hoc nobis de ejus vera carne dubium [Col. 0956D] fiat, per quod discipuli ejus ad fidem ab omni sunt dubietate purgati? Si enim hoc non habuisse astruitur quod ostendit; unde fides discipulorum confirmata est, inde nostra destruitur. Adjungebat etiam idem Eutychius, dicens: Corpus palpabile habuit Christus quod ostendit. Sed post confirmata corda palpantium, omne illud in Domino, quod palpari potuit, in subtilitate est aliqua redactum. Ad haec ipse respondi, dicens: Scriptum est: »Christus resurgens ex mortuis, jam non moritur, mors illi ultra non dominabitur (Rom. VI).« Si ergo in ejus corpore post resurrectionem potuit aliquid mutari, contra veridicam Pauli sententiam, post resurrectionem [Col. 0957A] Dominus rediit in mortem. Quod quis dicere vel stultus praesumat, nisi qui veram carnis ejus resurrectionem denegat? Tunc idem Eutychius mihi objecit, dicens: cum scriptum sit: »Caro et sanguis regnum Dei possidere non possunt (I Cor. XV),« qua ratione credendum est carnem veraciter resurgere? Cui, inquam: In sacro eloquio aliter caro dicitur juxta naturam, atque aliter secundum culpam. Juxta naturam dicitur: »Hoc nunc ex ossibus meis, et caro de carne mea (Gen. II).« Et iterum: »Verbum caro factum est, et habitavit in nobis (Joan. I).« Caro vero juxta culpam, ut est illud: »Non permanebit spiritus meus in homine in aeternum, quia caro est (Gen. VI).« Et sicut Psalmista ait: »Recordatus est, quia caro sunt; spiritus vadens, et non rediens [Col. 0957B] (Psal. LXXVII).« Unde et discipulis Paulus dicebat: »Vos autem in carne non estis, sed in spiritu (Rom. VIII).« Neque enim in carne non erant, quibus epistolas transmittebat; sed quia passiones carnalium desideriorum vicerant, jam liberi per virtutem spiritus in carne non erant. Quod ergo Paulus apostolus ait: Quia »caro et sanguis regnum Dei non possidebunt (I Cor. XV);« carnem vult secundum culpam intelligi, non secundum naturam. Unde et mox, quia carnem secundum culpam diceret, ostendit subdens: »Neque corruptio incorruptelam possidebit (ibid.).« In illa ergo regni coelestis gloria caro secundum naturam erit, sed secundum passionis desideria non erit; quia, devicto mortis aculeo, in aeterna [Col. 0957C] incorruptione regnabit. Quibus dictis, idem Eutychius consentire se protinus respondit, sed tamen adhuc corpus palpabile resurgere posse denegabat. Qui etiam in libello, quem de resurrectione scripserat, Pauli quoque apostoli testimonium indiderat, dicentis: »Tu quod seminas, non vivificatur, nisi prius moriatur: et quod non corpus, quod futurum est seminas, sed nudum granum (ibid.).« Hoc nimirum ostendere festinans, quia caro vel impalpabile [(11) 1Kb] , vel ipsa non erit. Dum sanctus apostolus de resurrectionis gloria agens: »Non corpus quod futurum est, seminas, sed nudum granum,« hoc insinuat quod videmus, quia granum cum culmo et foliis nascitur, quod sine culmo et foliis seminatur. Ille itaque in argumento gloriae resurrectionis non [Col. 0957D] dixit grano seminis deesse, quod erat, sed adesse, quod non erat. Tunc itaque de hac re in longa contentione perducti, gravissima nobis coepimus simulatione resilire, cum piae memoriae Tiberius Constantinus imperator secreto me et illum tollens, quid inter nos discordiae versaretur, agnovit, et utriusque partis allegationem intuens, eumdem librum quem de resurrectione scripserat, illius quoque allegationes destruens, deliberavit, ut flammis cremari debuisset. A quo ut egressi sumus, me aegritudo valida, eumdem vero Eutychium aegritudo et mors protinus secuta est. Quo mortuo, quia pene nullus erat, qui ejus dicta sequeretur, dissimulavi coepta prosequi, [Col. 0958A] ne in favillas viderer verba jaculari. Dum tamen adhuc viveret, et ego validissimis febribus aegrotarem, quicunque noti mei ad eum salutationis gratia pergebant, ut eorum relatione cognovi, ante eorum oculos pellem manus suae tenebat, dicens: Confiteor, quia omnes in hac carne resurgemus. Quod, sicut ipsi fatebantur, omnino prius negare consueverat. Sed nos ista postponentes, in beati Job sermonibus subtiliter exquiramus, si vera erit resurrectio verumque corpus in resurrectione. Ecce enim jam de spe resurrectionis dubitare non possumus, dum ait: »Et in novissimo die de terra surrecturus sum.« Dubietatem quoque de veri corporis resurrectione abstulit, qui ait: »Et rursum circumdabor pelle mea.« Qui adhuc ad auferendas ambages nostrae cogitationis [Col. 0958B] subdit: »Et in carne mea videbo Deum Salvatorem meum.« Ecce resurrectionem, ecce pellem, ecce carnem apertis vocibus fatetur. Quid ergo remanet, unde possit mens nostra dubitare? Si itaque iste vir sanctus ante effectum resurrectionis Dominicae, reducendam carnem in integro statu credidit, quid erit reatus nostrae dubitationis, si vera carnis resurrectio, ne post exemplum creditur Redemptoris? Si enim post resurrectionem corpus palpabile non erit, profecto alius surgit, quam moritur; et quod dictu nefas est credere, quia et ego morior, et alius surgit. Unde quaeso te, beate Job, subjunge quae sentis, et hujus nobis quaestionis scrupulum tolle.

Sequitur: »Quem visurus sum ego ipse, et oculi [Col. 0958C] mei conspecturi sunt, et non alius.« Si enim, sicut quidam errorum sequaces arbitrantur, quia post resurrectionem corpus palpabile non erit, sed invisibilis corporis subtilitas caro vocabitur, quamvis substantia carnis non sit: profecto alius est qui moritur, et alius, qui resurgit. Sed beatus Job hanc eorum sententiam veridica voce destruit, qui ait: »Quem visurus sum ego ipse, et oculi mei conspecturi sunt, et non alius.« Nos autem beati Job fidem sequentes; et Redemptoris nostri post resurrectionem corpus palpabile veraciter credentes, fatemur carnem nostram post resurrectionem futuram eamdem, et diversam; eamdem per naturam, diversam per gloriam; eamdem per veritatem, diversam per potentiam. Erit namque subtilis, quia incorruptibilis. [Col. 0958D] Erit et palpabilis, quia non amittet essentiam veracis naturae. Sed sanctus vir eamdem resurrectionis fiduciam qua spe teneat, quanta certitudine praestoletur, adjungat: »Reposita est haec spes mea, inquit, in sinu meo.« Nihil nos habere certius credimus, quam hoc, quod in sinu tenemus. In suo ergo sinu spem repositam tenuit, qui vera de spe resurrectionis certitudine praesumpsit. Passus est ergo Dei et Virginis Filius pro nobis miseris peccatoribus, et surrexit veraciter a mortuis, et nos in fine resurgemus mundi in hac eadem carne qua nunc vivimus.

Putaverunt se omnino Judaei illum posse mortificare patibulo crucis, ille vero sicut potestatem [Col. 0959A] habens, tertia die evasit de manibus eorum, id est surrexit a mortuis. Ipsum quippe Abiatar sacerdos praesignavit, qui de manu Doeg effugiens, solus evasit (I. Reg. XXII). Doeg Idumaeus princeps pastorum Saulis, qui camelorum, id est infructuosi gregis et tortuosi custos erat (I. Reg. XXI), motus vel sollicitus interpretatur, qui etiam percussit Abimelech [(12) 1Kb] sacerdotem magnum, qui interpretatur frater meus rex, nomine et actu Judam significat, per quem contra Christum verum regem diabolus operatus est fraudem, ut idem scilicet rex gloriae pateretur, et discipuli ejus ac sacerdotes pro nomine ejus interficerentur. Sed de domo Abimelech solus Abiatar princeps sacerdotum evasit, quia Christo sacerdotum principi, quamvis illum Judaei [Col. 0959B] secundum humanitatem quam de Virgine assumpsit, tradiderunt morti, nocere nullus potuit. Ille vero post passionem suam resurgens a mortuis, victor ad coelos ascendit, et secum vestimenta rubra, id est signa passionis detulit. De quo Zacharias propheta figuraliter loquens, ait:

Vidi, inquit, per noctem, et ecce vir ascendens super equum rufum, et ipse stabat inter myrteta, quae erant in profundum (Zach. I). Per noctem in qua cernitur visio, allegorice mysticorum obscuritas significatur. Vir super equum rufum Salvator est, cujus vestimenta, id est caro rubra est sanguine passionis; qui captivo populo, humano scilicet generi dominio diaboli addicto, in rufo equo ostenditur. [Col. 0959C] Ante adventum suum patriarchis et prophetis super solium excelsum et elevatum apparuit Dominus; post passionem vero et resurrectionem in rubris ostenditur vestimentis, et in equo rufo, ut aperte ostenderet, se flagella et plagas sustinuisse in carne sua pro redemptione nostra. In Apocalypsi Joannis, jam liberato de manu antiqui hostis populo, post ascensionem suam in albis demonstratur (Apoc. VI); hic stat inter myrteta, id est angelicas potestates, qui ei etiam in profundo, videlicet in carne posito, ministrabant.

Sequitur: Et post eum equi rufi, varii, et albi: scilicet apostoli et apostolici viri, qui post Christi resurrectionem ab eo missi, totum orbem peragrarunt. Quidam enim illorum martyrio rufi; alii operibus [Col. 0959D] et doctrina, et diversitate signorum varii, alii virginitate, et doctrinae integritate, quia faciunt, quod docent, et cordis puritate, sunt albi. Cum vero propheta interrogaret Salvatorem de revelatione secretorum prophetalis sensus, promittit se ostensurum quod cernit. Illo autem promittente, non ipse sed stans inter myrteta respondit, dicens: Isti sunt, quos misit Dominus ut perambularent terram. Ac si diceret: Isti apostoli, qui a Domino mittuntur, ut sua doctrina totum orbem repleant. Qui, iterum expleto praedicationis officio, redeunt ad magni consilii angelum, cum gratiarum actione, dicentes: Implevimus opus injunctum, et terra [Col. 0960A] ante deserta inhabitatur a Deo, et quiescit a praeliis vitiorum. Quod autem plena misericordia postulatur, dicens: Usquequo, Domine, non misereberis Jerusalem, et urbium Juda, quibus iratus es? Ad hoc refertur, quod nec Jerusalem, id est Ecclesia, nec urbes Juda, id est animae Deum confitentes, recipient veram libertatem et perfectam consolationem donec, transactis septuaginta annis hujus saeculi, vera pax veniat, et sabbatismus impleatur. Denique Dominus respondit verba bona, verba consolatoria, quia videlicet ex parte cognoscimus, et ex parte prophetamus (I Cor. XIII). Cum autem venerit quod perfectum est, evacuabitur quod ex parte est: Et liberati de Babylone hujus saeculi clamabimus: In convertendo Dominus captivitatem [Col. 0960B] Sion; facti simus sicut consolati (Psal. CXXV).

Sequitur: Et transibit in maris fretum, Dominus scilicet, et percutiet in mari fluctus, et confundentur omnia profunda fluminis et humiliabitur superbia Assur, et sceptrum Aegypti recedet (Zach. X). Praecedente Domino, transimus fretum saeculi. In hoc mare ubi coarctantur electi, descenderunt apostoli, et prius ipse Dominus, ut nos amarissimis liberaret fluctibus, et calcato freto confunderentur omnia profunda fluminis, ut in fluctibus mundi praedicantes, pede transeant, et humiliato diabolo imperium ejus a sanctis recedet, et fideles liberati confortabuntur, et gloriabuntur in Domino, dicentes: Mihi autem absit gloriari, nisi in cruce Domini nostri Jesu Christi (Galat. VI), etc. Isidorus [(13) 1Kb] : Aestus ad Oceanum [Col. 0960C] pertinet, fretum ad utrumque mare. Nam aestus est accessus maris, vel recessus. Unde et sunt varia per quae mare vicissim tunc accedit tunc recedit. Fretum autem appellatum, quod ibi semper mare ferveat: nam fretum est angustum, et quasi fervens mare, a fervore unaarum nominatum, ut Gaditanum mare, vel Siculum. Varro, inquit, freta dicta, quasi fervida, id est ferventia, et motum fervoris habentia. Ut ergo supradictum est, praecedente Domino, transimus fretum saeculi, ipso scilicet resurgente liberamur a periculis hujus mundi. Pro nostra enim salute de Virgine natus, et inter homines conversatus, visibilis exstitit corpore et invisibilis majestate. Passus est enim a Judaeis, et tamen non est cognitus [Col. 0960D] ab eis. Quem David profecto praefiguravit cum a facie regis Achis extimuit, et coram eo ac servis ejus os suum immutavit. Unde Scriptura ait: Immutavit coram eis David os suum; et collabebatur inter manus eorum (I Reg. XXI). Unde Hispaniarum doctor Isidorus [(14) 1Kb] : Achis interpretatur, cur non est? per quod significatur ignorantia: verbum est enim mirantis, et non agnoscentis. Quod utique in Judaeis impletum est, qui Christum videntes, Dei esse Filium non cognoverunt. Coram Judaeis immutavit Christus os suum, et abiit, id est seipsum absentavit. Erant autem ibi praecepta et sacrificia carnalia, erat et sacerdos secundum Aaron, sed ipse de [Col. 0961A] corpore et sanguine suo instituit sacrificium secundum ordinem Melchisedech. Mutavit Christus os suum in sacerdotio et in praeceptis, dans aliud testamentum evacuata observatione carnali. Collapsus est in manibus eorum, quando eum comprehenderunt, et crucifixerunt. Procidebat David ad ostium portae, et Christus humiliavit se ad initium fidei nostrae. A fide incipit Ecclesia, et pervenit usque ad spem. Quod salivae quasi furiosi decurrebant per barbam ejus, Apostolus aperit, dicens: »Praedicamus Christum crucifixum, Judaeis quidem scandalum, gentibus autem stultitiam (I Cor. I.).« Salivae enim significabant infirmitatem: sed quia »quod infirmum est Dei fortius est hominibus (ibid.),« salivae fluunt per barbam: quomodo enim in salivis infirmitas, sic virtus [Col. 0961B] ostenditur in barba. Texit ergo Dei Filius virtutem suam corporeae infirmitatis: quod foris infirmabatur, tanquam saliva apparebat; intus divina virtus tanquam barba latebat. Passus est quippe ex nostra infirmitate, sed surrexit ex divina, quae in eo latebat, virtute. In cruce positus, nos a peccatis nostris in sanguine suo lavit; et in monumento collocatus, profunda inferni penetravit, atque suos, qui diu ibidem tenebantur captivi, resurgendo secum ad coelos reportavit.

Unde ipse ad beatum Job sub quadam interrogatione dixit: Nunquid ingressus es profundum maris, et in novissimis abyssi deambulasti? (Job XXXV III.) Ac si Jesus Christus Deo Patri semper coaeternus dicat de seipso apertius: Nunquid ingressus [Col. 0961C] es profundum maris, subaudis ut ego qui non solum mare, id est saeculum per assumptam carnem animam petii, sed etiam per eam sponte in morte positam usque ad ultima inferni quasi ad maris profunda descendi. Gregorius [(15) 1Kb] : Si enim mare more divini eloquii saeculum debet intelligi, nihil prohibet quod profunda maris Dominus tunc petivit, cum inferni novissima electorum suorum animas erepturus intravit. Unde et per prophetam eidem dicitur: »Posuisti in profundum maris viam, ut transirent liberati (Isai. LI).« Hoc namque profundum maris ante nostri Redemptoris adventum non via, sed carcer fuit, quia in se etiam bonorum animas, quamvis non locis poenalibus, clausit. Quod tamen profundum [Col. 0961D] Dominus viam posuit; quia illuc poenis ereptos a claustris inferi suos ad coelestia transire concessit. Unde et aperte illic subditur: »Ut transirent liberati.« Quod vero profundum maris dixerat, hoc aliis verbis replicans, abyssi novissimum vocat; quia, sicut aquarum abyssus nulla nostra visione comprehenditur, ita occulta inferni nullo a nobis cognitionis sensu penetrantur. Eos nimirum qui hinc subtrahuntur, cernimus, sed quae illos juxta meritum retributio suppliciorum maneat, non videmus. Vigilanti vero est cura pensandum, quod in novissima abyssi deambulasse se perhibet. Deambulare quippe, non constricti, sed liberi est. Quem enim vincula [Col. 0962A] astringunt, ejus nihilominus gressus impediunt Quia igitur Dominus nulla peccati vincula pertulit, in infernum deambulavit. Liber quippe ad ligatum venit. Unde scriptum est: »Factus sum sicut homo sine adjutorio inter mortuos liber Psal. (LXXXVII).« In novissimis ergo abyssi Domino deambulare est, in locis damnationis nihil suae retentionis invenire, attestante Petro, qui ait: »Quem Deus suscitavit solutis doloribus inferni, juxta quod impossibile erat teneri illum ab eo (Act. II).« Vel certe sicut cum deambulando de loco ad locum ducimur, huc illucque praesentes invenimur, ita ambulare in inferno Dominus dicitur, ut electis animabus in locis singulis per divinitatis potentiam praesens fuisse monstretur. Unde spiritus sapientiae mobilis describitur (Sap. VII), [Col. 0962B] ut per hoc quod nusquam deest, ubique nobis occurrere designetur. Quam descensionem suam Dominus quanto mirabilem respicit, tanto eam redempto homini crebrius infundit; quia et adhuc replicans subdit:

»Nunquid apertae sunt tibi portae mortis, et ostia tenebrosa vidisti?« Portae mortis sunt potestates adversae, quas destruens Dominus aperuit, quia eas fortitudine moriendo superavit. Quae apellatione quoque alia tenebrosa ostia vocantur; quia dum per occultationis suae insidias non videntur, deceptis mentibus viam mortis aperiunt: quae tenebrosa ostia Dominus videt; quia immundorum spirituum fraudulentam respicit malitiam, et premit. Quos nisi ipse nobis nescientibus jubendo prohiberet, nihil de insidiis mens nostra cognosceret, et eisdem insidiis capta [Col. 0962C] deperiret. Quae tenebrosa ostia nos etiam cernimus, quando supernae lucis radiis illustramur. Unde et per Prophetam dicitur:« Dominus mihi adjutor est, et ego videbo inimicos meos (Psal. CXVII).« Hostes igitur nostros ipse videt, qui eos nobis visibiles facit. Vel certe tenebrosa ostia tunc Dominus vidit, cum claustra inferni penetrans, crudeles spiritus perculit, et mortis praepositos moriendo damnavit. Quod idcirco hic non adhuc de futuro sed de praeterito dicitur, quia hoc quod facturus erat in opere, nimirum jam facerat in praedestinatione. Quia vero post mortem et resurrectionem ejus crevit Ecclesia, atque in cunctis est gentibus dilatata apte, subjungitur: »Nunquid considerasti latitudinem [Col. 0962D] terrae?« Dum enim angustias mortis petiit, fidem suam in gentibus dilatavit, atque in innumera corda credentium sanctam Ecclesiam extendit. Cui per prophetam dicitur: »Dilata locum tentorii tui et pelles tabernaculorum tuorum extende ne parcas; longos fac funiculos tuos, et clavos tuos consolida. Ad dexteram enim et loevam penetrabis, et semen tuum gentes haereditabit (Isai. LIV).« Quae latitudo terrae profecto non fieret, nisi ipse prius et vitam quam non novimus, resurgendo monstraret. In morte quippe sua nostrae, mortis oculos aperuit, et quae esset vita quam sequeremur, ostendit. Unde et hunc in Evangelio ordinem qui habet in grege suo masculum, et votum faciens, [Col. 0963A] immolat debile Domino; quia rex magnus ego sum, dicit Dominus et nomen meum horribile in gentibus (Malach, I). Per maledictum et dolosum signatur populus Judaeorum, qui de grege suae gentis habebat masculum agnum, qui tollit peccata mundi; de quo fecerat votum, quod venientem humiliter susciperet, suppliciter adoraret. Sed quando vidit eum inter vepres haerentem cornibus (Gen. XXII), id est humanitatem nostram indutum, noluit eum immolare, id est devote suscipere, et apud Patrem advocatum habere, sed obtulit debile, eligens Barabbam, per quem signatur diabolus. Sed quia Christus erat rex magnus super omnia, gentes nomen ejus cum metu et reverentia venerantur, illius crucem honorifice adorant, ipsumque indubitanter [Col. 0963B] die tertia a mortuis resurrexisse, in coelum ascendisse, atque in dextera Patris sedere omnino non dubitant, sed confitentur et praedicant.

De sinu Patris in uterum semper Virginis Mariae descendit, et universum mundum Evangelii sui doctrina illuminavit, et rursus ad coelos unde descenderat, ascendit. De quo Joannes ait: Erat lux vera, quae illuminat omnem hominem venientem in hunc mundum (Joan. I). Et de quo Pater ad Job: Nunquid producis Luciferum in tempore suo, et vesperum super filios terrae consurgere facies (Job XXXVIII): Gregorius [(16) 1Kb] : Deus Pater in suo tempore Luciferum produxit, quia, sicut scriplum est: »Cum venit plenitudo temporis, misit Deus Filium suum natum ex [Col. 0963C] muliere, factum sub lege, ut eos qui sub lege erant, redimeret, ut adoptionem filiorum reciperemus (Ephes. IV).« Qui natus ex Virgine, velut Lucifer in tenebras humanae noctis apparuit; quia fugata obscuritate peccati, aeternum nobis mane lumen nuntiavit. Luciferum se innotuit, quia diluculo ex morte surrexit, et fulgore sui luminis mortalitatis nostrae tetram caliginem illuminavit. De quo bene per Joannem dicitur: Stella splendida et matutina. (Apoc. XXII.)« Vivus quippe apparendo post mortem, matutina nobis stella factus est; quia dum in semetipso exemplum nobis resurrectionis praebuit, quae lux sequeretur, indicavit. Vesperum vero super terrae filios surgere Dominus facit; quia infidelibus Judaeorum cordibus dominari Antichristum, eorum meritis exigentibus, permittit. [Col. 0963D] Qui idcirco a Domino huic vesperi, id est Antichristo juste subduntur; quia ipsi sponte sua filii terrae esse voluerunt. Terrena quippe et non coelestia requirentes, ad perspiciendam Luciferi nostri, id est Christi, claritatem caecati sunt; et dum praeesse sibi vesperum expetunt, subsequentis damnationis aeterna nocte merguntur. Hinc in Evangelio Dominus dicit: »Ego veni in nomine Patris mei, et non accipitis me; si alius venerit in nomine suo, illum accipietis (Joan. V). Hinc Paulus ait: »Eo quod charitatem veritatis non receperunt ut salvi fierent; ideo mittet illis Deus operationem erroris ut credant mendacio, et judicentur omnes, qui non crediderunt veritati, [Col. 0964A] ed consenserunt iniquitati (II Thess. II).« Nequaquam ergo super eos vesperus consurgeret, si coeli filii esse voluissent. Sed cum visibilia appetunt, amisso cordis lumine, sub noctis duce tenebrescunt. Quod tamen si moraliter discutimus, quomodo quotidie agatur, invenimus; quia nimirum et electis Lucifer oritur, et vesperus reprobis, Deo permittente, dominatur. Unus enim atque idem sermo Dei est in ore praedicantis, quem dum isti gaudendo, illi vero invidendo audiunt, claritatem sibi Luciferi in vesperi tenebras vertunt. Isidorus [(17) 1Kb] : Lucifer dictus, eo quod inter omnia sidera plus lucem ferat, est autem unus ex quinque stellis planetis. Hic proprie jubar dicitur, eo quod jubar lucis effundat. Sed et splendor solis ac lunae et stellarum jubar ideo vocatur, quod [Col. 0964B] in modum jubae radii ipsorum extendatur. Hesperus stella est occidentalis, quam cognominatam perhibent a Hespero Hispaniae rege. Est autem et ipsa ex quinque stellis planetis, noctem ducens, et solem sequens. Fertur autem quod haec stella oriens Luciferum, occidens vesperum facit. De quo Statius:

Alterno dependitur unus in ortu.
Planetae stellae sunt quae non sunt fixae in coelo ut reliquae, sed in aere feruntur. Dictae autem planetae, , id est ab errore: nam interdum in austrum, interdum in septentrionem, plerumque contra mundum, nonnunquam vero cum mundo feruntur. Quorum nomina Graeca sunt, id est Phaeton, Phaetonta, Phironia, Hesperus, Stilbon. Romani [Col. 0964C] quippe decepti, et alios decipere volentes, has stellas nominibus deorum suorum, id est Jovis et Saturni, Martis, Veneris atque Mercurii sacraverunt. Sed Dei et Virginis Filius de sinu Patris veniens, per Evangelii sui praedicationem, et suae resurrectionis virtutem condemnavit idola, et in membris Ecclesiae suae resecavit vitia, et aedificavit virtutes ad promerenda coelestis regni gaudia: De quibus dicitur: Carnem suam crucifixerunt cum vitiis, et concupiscentiis (Galat. V). Unde Jeremias: Super omnes vias deserti venerunt cuncti vastatores, quia gladius Domini devorabit ab extremo terrae usque ad extremum ejus (Jer. XII). Ac si apertius diceretur: Super omnes vias deserti, id est super cunctas gentes, venerunt omnes vastatores, scilicet sancti apostoli, [Col. 0964D] quia gladius Domini, id est praedicatio Evangelii ejus devorabit ab extremo terrae et usque ad extremum ejus vitia et carnales observationes. Considera ergo, o homo, terram, quae in te est, quomodo exterminata sit; et videbis, post resurrectionem Christi impleta esse quae dicta sunt, scilicet: Mortificate membra vestra, quae sunt super terram (Coloss. III); cum jam non operetur terra opera sua, nec fiant apud justum hominem ea quibus caro antea fovebatur, fornicatio videlicet, immunditia, luxuria, etc. Unde dicitur: Non veni pacem mittere, sed gladium (Matth. X). Antequam ille Dei et Virginis Filius veniret, non erat gladius super terram, [Col. 0965A] tenens discipulis dicit: »Sic oportebat Christum pati, et resurgere a mortuis tertia die, et praedicare in nomine ejus poenitentiam, et remissionem peccatorum per omnes gentes (Luc. XXIV).« Pauci enim ex plebe Israelitica, ipso praedicante, crediderunt, innumeri vero populi gentium viam vitae illo moriente secuti sunt. Superbos namque dudum adhuc passibilis, cum viveret, pertulit; a passibili vero vita mortuus, stravit. Quod bene Samson in semetipso dudum figuraliter expressit, qui paucos quidem, dum adhuc viveret, interemit; destructo autem templo, hostes innumerabiles, cum moreretur, occidit. Quia nimirum Dominus ab elatione superbiae paucos, cum viveret; plures vero, cum templum sui corporis solveretur, exstinxit, atque elatos ex gentibus, quos [Col. 0965B] vivendo sustinuit, simul omnes moriendo prostravit; resurgendo autem, electos suos ad aeterna gaudia revocavit.

Ad hoc enim ipse de omni massa peccatrice a Deo Patre ante mundi constitutionem fuit electus, ut potenter ac misericorditer humanum redimeret genus. De quo idem Deus Pater per Isaiam prophetam loquitur: Ecce servus meus, suscipiam eum; electus meus, complacuit sibi in illo anima mea (Isai. XLII). Servus quippe dicitur Christus, quia semper Virginis Mariae secundum susceptionem hominis exstitit filius. Christus ergo in forma servi servus, et in forma servi secundum divinitatem est omnium Dominus. Dicatur ergo a Deo Patre: Ecce servus [Col. 0965C] meus, electus meus, complacuit sibi in illo anima mea. Quia igitur Deus Pater in illo sibi complacuisse dicit, omnes homines sibi displicuisse ostendit: Omnes enim peccaverunt, et egent gratia Dei (Rom. III). Ipsum ergo Deus Pater prae omnibus, et super omnes elegit, per quem diabolum expugnare, et humanum genus redimere decrevit. De cujus laudibus in Cantico amoris sponsa, id est sancta Ecclesia, filiabus Jerusalem interrogantibus respondit, dicens: Dilectus meus candidus et rubicundus, electus ex millibus (Cant. V). Candidus scilicet in transfiguratione, rubicundus in passione. Unde est illud; Resplenduit facies ejus sicut sol; vestimenta vero ejus facta sunt alba sicut nix (Matth. XVII). Rubicundus etiam sanguine passionis fuit, propheta [Col. 0965D] testante, qui ait: Quare rubrum est indumentum tuum, id est corpus tuum, et vestimenta, membra scilicet tua, sicut calcantium in torculari? (Isai. LXIII.) Candidus itaque et rubicundus esse perhibetur, quia nullum omnino peccatum habens, justitiae pulchritudinem ex integro tenuit, et tamen, ac si peccator esset, ad mortis passionem accessit. Electus vero ex millibus; quia, ut supradictum est, ex totius humani generis massa nullus praeter ipsum sine peccato reperitur. Ipse vero non solum sine peccato fuit, sed etiam peccatores justitia sua et sanguine redemit. Quasi enim ex massa fermento corrupta unus panis, eligeretur azymus pulcher et candidus, dulcis et omni suavitate refertus; ita Dei et Virginis Filius, imo verius de humanitatis [Col. 0966A] massa fermento malitiae et nequitiae corrupta, sinceritate et veritate electus est azymus, qui in ara crucis Deo patri oblatus, solus suffecit ad eripiendum de mortis imperio humanum genus. Caro enim Christi non fuit peccatrix, sed peccatorum mundatrix. Electus, inquit, ex millibus; quia ex multis scilicet, et pro multorum salute fuit assumptus. Congrue siquidem dicitur electus ex millibus, quia post multa annorum millia, id est in fine temporum, pro angelorum et hominum restauratione homo fieri, et crucem ascendere est dignatus. Ipsum sancta Ecclesia dulcissimum sponsum suum et Dominum incunctanter sequitur et multiformia hujus mundi adversa tolerando devote imitatur. Crucem amore illius libenter accipit, [Col. 0966B] et post eum ad coelestem patriam impraetermisse currit.

Quapropter in Cantico spiritualis amoris eam ipse nobilissimus sponsus aggratulans et laudans alloquitur, dicens: O charissima sponsa, Quam pulchra es et decora in deliciis! Statura tua assimilata est palmae, et ubera tua botris (Cant. VII). Per palmam crux Christi intelligitur. Palma enim valde in sublime crescens dulcissimos fructus gignit, et crux Christi nobis coelestem cibum, id est Christum qui vere est angelis et hominibus panis vitae, nobis praeparavit. De quo dicitur: Panem angelorum manducavit homo (Psal. LXXVII). Cui palmae, id est cruci statura sponsae assimilatur; [Col. 0966C] quia per hoc quod Christum perfecte diligit, non solum mortem, sed et cuncta adversa pro eo libenter patitur. De qua palma, id est cruce, idem gloriosissimus sponsus subdens, sequitur: Dixi ascendam, in palmam apprehendam fructus ejus. Dixit vere piissimus Ecclesiae sponsus, scilicet Christus, et ascendit; quia, sicut eum Deo Patre ante saecula, ut nos a morte eriperet, mori disposuit, sic in fine mundi propitius et verax implevit. In palma ergo, hoc est in cruce, ascendit, et fructus ejus apprehendit; quia in cruce suspensus fructum invenit, apprehendit et nobis benigne tribuit. Unde adimpletum est quod sequitur: Et ubera tua erunt sicut botri vineae: Vere per crucem ubera sponsae, id est Ecclesiae, sicut botri vineae existunt; quia [Col. 0966D] in morte Jesu Christi sponsi sui duo praecepta charitatis sensus animae susceperunt, quibus pasta anima debrietur, debriata posteriora obliviscatur, et in anteriora extendatur, ut perfecte mundo moriens, et cum eodem sponso resurgens, ad patrem omnium, ipso ducente, pervenire mereatur. Ideo enim pro nobis pati dignatus est, et resurgere et nos secum in conspectu Patris sui et sanctorum angelorum in perpetuum faceret gaudere. Pro nobis passus in cruce pependit, non quia hoc Judaei potuerunt, sed quia ipse voluit. Eumdem quippe Dei et Virginis Filium, Malachias propheta pro totius mundi salute passurum praevidebat, cum eosdem Judaeos, qui illum crucifixerunt, aperte in verbo Domini maledicebat, dicens: Maledictus dolosus, [Col. 0967A] neque caro concupiscebat adversus spiritum, neque spiritus adversus carnem (Galat. V). Post passionem vero ejus et resurrectionem edocti sumus, quae sunt carnis vel spiritus, et doctrina ejus, quasi gladius immissus, divisit terram, id est carnem a spiritu, et exterminavit eam, quia mortificationem Jesu circumferimus in cordibus nostris, et non vivimus juxta carnem, sed secundum spiritum. Vivit autem spiritus in nobis, et seminamus non in carne, sed in spiritu, ut non metamus corruptionem de carne, sed de spiritu vitam aeternam (Galat. VI). Nequaquam ergo nudos sed calceatos habere pedes debemus, si veraciter pascha celebrare cupimus. Unde Jeremias ait: Prohibe pedem tuum a nuditate, et guttur tuum a siti (Jer. II). Et in veteri testamento [Col. 0967B] pascha celebraturi, calceamenta jubentur habere in pedibus (Exod. XII). Et Apostolus calceatos praedicat pedes eorum, qui in Evangelio praeparantur (Ephes. VI), ne dum per saeculi hujus solitudinem gradiuntur, venenatis pateant animantibus, quae debent Evangelico pede calcari, et conteri. Prohibe, inquit, pedem tuum a nuditate, et guttur tuum a siti (Jer. II). Unde dicitur: Si quis sitit, veniat et bibat; et flumina de ventre ejus fluent aquae vivae (Joan. VII). Et iterum: Qui appropinquavit pedibus ejus, accipient de doctrina illius (Deut. XXXIII). Revera Dei et Virginis Filius sibi appropinquantibus doctrinam coelestis vitae largiter infundit, quia misericorditer pro suis electis in morte dormivit, et resurrexit, sicut de seipso per Psalmistam dicit: [Col. 0967C] In pace in idipsum dormiam et requiescam (Psal. IV). In jucunditate spirituali, et spes resurrectionis hoc exsultans dicit. Ac si Deo Patri diceret: Dedisti mihi laetitiam (ibid.), utique de hoc quod in pace quae est in idipsum, id est immutabilitas, dormiam, ab omni strepitu mundi, cum mortale hoc induerit immortalitatem; et requiescam, id est fruar beata vita; et hoc vere erit, quia jam est spes quae non confundit. Hoc est quod ait: Quoniam tu, Domine, singulariter in spe constituisti me (ibid.) Cassiodorus. Vel ita: In pace in idipsum: Quasi laborant multiplicati his temporalibus, ego autem in pace mentis dormiam, hujus oblitus mundi, tendens in idipsum, id est ad illum bonum quod est in [Col. 0967D] idipsum, id est quod nulla vicissitudine commutatur, sed ipsum in se manens, incommutabili perennitate consistit; et requiescam in futuro. Et hoc, Domine Pater, vere erit, quoniam jam tu constituisti me, vel habitare fecisti singulariter in spe, id est in una spe, qua singulariter unum et verum bonum speratur. Singulariter, quippe Deus Pater Jesum Christum Dominum nostrum constituit in spe; quia solus ipse sic requievit, ut post mortem confestim resurgeret, sicut et fecit. Nam et hoc quod a sanctis Dei speratur; non in multiplicitate, et temporalium rerum perfectione erit, sed in spe coelestium bonorum. Augustinus: Et bene ait singulariter. [Col. 0968A] Hoc etiam potest intelligi contra hoc, quod illi scilicet amatores mundi multiplicati sunt a tempore frumenti, vini et olei sui. Perit enim haec multiplicitas, et singularitas tenetur in sanctis, de quibus dicitur: Multitudinis credentium erat cor unum, et anima una in Deo (Act. IV).« Secreti enim ab omnibus rebus nascentibus et morientibus, amatores aeternitatis et unitatis uni Deo adhaerere debent, qui per dilectissimi atque omnipotentissimi Filii sui resurrectionem diaboli vires destruxit, et de illius imperio servos suos eripuit.

Unde Jeremias propheta admirans ait: Quomodo confractus est, et contritus malleus universae terrae? (Jer. L.) Malleus universae terrae diabolus est. Sed est, qui de universae terrae malleo non curat, vir [Col. 0968B] scilicet stans super muros adamantinos, et in manu ejus adamas. Refert historia, quod fortior sit adamas omni caedenti malleo, incontritus, et invincibilis perseverans. Adamas, ut ait Beatus Isidorus [(18) 1Kb] , Indicus lapis est, parvus et indecorus, ferrugineum habens colorem, et cristalli splendorem. Nunquam autem ultra magnitudinem nuclei avellani reperitur. Hic nulli cedit materiae nec ferro quidem, nec igni, nec unquam incalescit. Unde et nomen interpretatione Graeca indomita vis accepit. Sed dum sit invitus ferri ignisque contemptor, hircino rumpitur sanguine recenti et calido; sicque multis ictibus ferri maceratus perfrangitur. Cujus fragmentis salptores [(19) 1Kb] pro gemmis insigniendis perforandisque [Col. 0968C] utuntur. Hic autem insidet cum magnete lapide, in tantum ut positus juxta ferrum non patiatur abstrahi magnetem, aut si admotus magnes comprehenderit, rapiat atque auferat. His de adamantis natura breviter dictis, ad ea quae superius omisimus, iterum redeamus.

Est ergo qui non curat de universae terrae malleo vir, scilicet Dei Filius, stans super muros adamantinos, super cunctos videlicet thesauros virtutum, quia in ipso habitat omnis plenitudo divinitatis corporaliter (Coloss. II). Et in manu ejus adamas, id est vir justus. Ac si apertius diceretur: Dei Filius, qui vera est fortitudo, non curat de malleo universae terrae, id est de diabolo, et universis tentationibus ejus. Nec etiam adamas, id est quilibet justus [Col. 0968D] in manu Christi, hoc est in virtute illius confidens, non vincitur ejusdem antiqui hostis impugnationibus. Licet superstet malleus, id est diabolus, et suppositus sit incus, scilicet draco quasi frigus indomabilis, nihil tamen in manu Domini et in conspectu ejus consistens adamas, id est sanctus vir patitur. Duo ergo contraria sunt adamanti justo, malleus scilicet et incus. Unde in proverbio dicitur de his qui anxietatibus premuntur: Inter malleum sunt et incudem. Justus autem non curat de malleo et incude, quia quanto amplius caeditur, tanto magis splendescit virtus ejus. Malleum autem universae terrae non potuit confringere Moyses, nec ante eum [Col. 0969A] Abraham, nec post eum Josue, nec quisquam prophetarum. Christus autem potenter confregit illum, quod admirans propheta ait: Quomodo confractus est, et contritus malleus universae terrae? (Jer. L.) Primo confractus est malleus, id est diabolus, quando Redemptori dixit: Haec omnia tibi dabo, si procidens adoraveris me (Matth. IV), etc. Postea vero per triumphum sanctae crucis contritus est, et in astutia sua perpetuo condemnatus. Per unumquemque etiam nostrum confringitur, quando introducimur in Ecclesiam, et perficimur in fide. Conteritur autem et comminuitur, cum ad perfectum venimus. Per triumphum ergo crucis Dei et Virginis Filius universae terrae malleum contrivit, quando eum in passione sua discipuli reliquerunt, [Col. 0969B] Judaei cruci affixerunt, omnes noti ejus a longe steterunt, mulieres propius accesserunt, imo usque ad sepulturam perseveraverunt.

Cui typice recte potest congruere, quod beatus Job loquitur in sua percussione. Ait enim: Pelli meae, consumptis carnibus, adhaesit os meum, et derelicta sunt tantummodo labia circa dentes meos (Job XIX). Gregorius [(20) 1Kb] : In osse fortitudo, in carnibus vero infirmitas corporis designatur. Quia igitur sancta Ecclesia conjuncta est Christo capiti suo, quid per os nisi ipse Dominus designatur? Quid per carnem nisi discipuli, qui passionis ejus tempore infirma sapuerunt? Per pellem vero, quae exterior carne manet in corpore, [Col. 0969C] quid nisi illae sanctae feminae figurantur, quae ad praeparanda subsidia corporis, exterioribus Domino ministeriis serviebant? Nam cum ejus discipuli quamvis necdum firmi veritatis fidem populi praedicarent, ossi suo inhaerebant carnes. Et cum sanctae mulieres ea, quae necesse erant, exteriora praepararent, quasi pellis exterius manebant in corpore. Sed cum ad crucis horam ventum est, ejus discipulos gravis ex persecutione Judaeorum timor invasit: omnes fugerunt, mulieres vero astiterunt. Quasi ergo consumpta carne, os Domini pelli suae adhaesit; quia fortitudo ejus, passionis tempore fugientibus discipulis, juxta se mulieres invenit. Stetit equidem aliquando Petrus, sed tamen post territus negavit. Stetit etiam Joannes, cui ipso tempore crucis dictum est: »Ecce mater tua [Col. 0969D] (Joan. XIX).« Sed perseverare minime potuit; quia de ipso quoque scriptum est, quod »adolescens quidam sequebatur illum amictus sindone super nudo, et tenuerunt eum: at ille, rejecta sindone, nudus profugit ab eis (Marc. XIV). Qui etsi post, ut verba Redemptoris sui audiret, ad horam crucis rediit, prius tamen territus fugit. Mulieres autem non solum non timuisse neque fugisse, sed et usque ad sepulcrum stetisse memorantur. Dicat ergo idem Dei et Virginis Filius: »Pelli meae, consumptis carnibus, adhaesit os meum, et derelicta sunt tantummodo labia circa dentes meos,« Hoc est, hi qui fortitudini propinquius inhaerere debuerant, passionis meae tempore [Col. 0970A] timore consumpti sunt; et eas, quas ad exteriora ministeria posui, in passione mea sine formidine inhaerere mihi fideliter inveni. Ubi et apte subditur, quod haec verba per mysterium dicantur, dum sequitur: »Et derelicta sunt tantummodo labia circa dentes meos.« Quid enim circa dentes aliud quam labia habemus, etsi nulla flagella patimur? Sed quid per labia, nisi locutio, et quid per dentes, nisi sancti apostoli designantur? Qui in hoc Ecclesiae corpore idcirco sunt positi, ut vitam carnalium correctione mordeant, eamque a suae pertinaci duritia confringant. Unde et eidem primo apostolorum quasi denti in ejus corpore posito dicitur: »Macta, et manduca (Act. X).« Sed isti dentes qui passionis ejus tempore prae timore mortis amiserant morsum correctionis, amiserunt [Col. 0970B] etiam fiduciam roboris, amiserunt efficaciam omnimodae operationis; ita ut duo ex illis ambulantes post ejus mortem ac resurrectionem, in via loquerentur, et dicerent: »Nos sperabamus quia ipse esset redempturus Israel (Luc. XXIV).« Recte nunc dicitur: »Et derelicta sunt tantummodo labia circa dentes meos.« Cum fabularentur adhuc de illo, sed jam de illo minime credebant. Tantummodo labia circa dentes ejus remanserant, quia virtutem bonae operationis amiserant: et dum sola de illo confabulationis verba inferebant, morsum correctionis, et motum locutionis habebant. Labia itaque tantummodo circa dentes relicta sunt, quia adhuc quidem de illo confabulari noverant, sed praedicare jam eum, aut mordere infidelium [Col. 0970C] vitia formidabant. Ille vero ut magister veritatis, et fons totius bonitatis, eorum duritia increpata, in fide eos confortavit, in amore sui ardere fecit, Scripturarum sensus illis aperuit, ac suae resurrectionis veritatem intimavit, dicens: O stulti et tardi corde ad credendum in omnibus, quae locuti sunt prophetae? Nonne sic oportuit Christum pati, et r. a. d. t. [(21) 1Kb] , et ita intrare in gloriam suam? (Ibid.) His verbis Dominus noster Jesus Christus in discipulorum cordibus charitatis ardorem generabat, et omni populo suo aeternae salutis gaudium praedicabat, sicut Deus Pater multo antea per Jeremiam prophetam praedixerat.

Ego, inquit, obducam eis cicatricem et sanitatem, et curabo eos; et revelabo eis deprecationem pacis et [Col. 0970D] veritatis, et convertam conversionem Juda et Hierusalem (Jer XXXIII). Ac si Deus Pater adventus misericordiam, passionis medelam, et resurrectionis dilectissimi Filii sui gloriam apertius praeostenderet gentibus. Ecce ego, ait, et non alius, obducam eis cicatricem, et sanitatem, gentibus scilicet a diabolo per serpentem vulneratis, medicinam passionis, et sanitatem resurrectionis Christi unici Filii mei conferam. Et curabo eos, per baptismum videlicet et poenitentiam a peccatorum languoribus. Et revelabo eis per apostolos deprecationem pacis et veritatis, spirituales scilicet laudes meas. Et convertam conversionem Juda et Jerusalem, Christianos [Col. 0971A] videlicet veros confessores Christi ad sanctae Ecclesiae gremium. Sequitur: Et propitius ero cunctis iniquitatibus eorum, in quibus deliquerunt et spreverunt me. Ac si diceret: Per passionem et Christi resurrectionem ero cunctis iniquitatibus eorum propitius, apostolis sibi baptismum et poenitentiam tradentibus. Propitius, inquit, ero iniquitatibus eorum, quibus contempserunt me, quia me contempto idola adoraverunt. Iterum dicit: Et erit mihi nomen hoc scilicet in laudem et gaudium, et exsultationem cunctis gentibus terrae, quae audierint omnia bona, quae ego facturus sum eis. Mystice in hoc loco Ecclesia gentium, quae deserta fuerat a Domino propter idololatriam, et magnitudinem scelerum, restauranda per Christi fidem, et replenda multitudine credentium ex diversis [Col. 0971B] nationibus praedicatur. Cui per Isaiam dicitur: Laetabitur deserta et invia et exsultabit solitudo (Isa. XXXV), etc. Et alibi: Lauda sterilis quae non paris; decanta laudem, et hinni quae non pariebas; quia multi filii desertae, magis quam ejus quae habet virum (Isa. LIV).

Iterum Dominus de Ecclesiae laudibus, quae devote a fidelibus hodie in magna gloria sibi referuntur, subdendo ait: Audietur adhuc in loco isto, id est in Ecclesia, vox gaudii, et vox laetitiae, vox sponsi, et vox sponsae, vox dicentium: Confitemini Domino exercituum, quoniam bonus Dominus, quoniam in saeculum misericordia ejus; et portantium vota in domum Domini. Quid pulchrius, quid suavius, [Col. 0971C] quidve apertius de Christo et Ecclesia dici posset? Manifeste Ecclesiae collectionem, et Synagogae abjectionem, et Christi glorificationem denuntiant. Quasi dicat: Adhuc erit, in Ecclesia vox gaudii et vox laetitiae, id est Alleluia; vox sponsi, scilicet praedicatio Evangelii Jesu Christi; et vox sponsae, id est Ecclesiae; vox dicentium: Confitemini Domino exercituum, quoniam bonus Dominus, choros videlicet religiosorum virorum, monachorum, scilicet canonicorum, sanctimonialium feminarum, et caeterorum Deo servientium, die ac nocte Deum laudantium, et dicentium, quoniam bonus, quoniam in aeternum misericordia ejus. Audietur etiam vox portantium vota sua, seipsos scilicet Deo offerentium, in domum Domini non manufactam. Revera intra [Col. 0971D] sanctam Ecclesiam conversorum fidelium reaedificantur tabernacula utriusque sexus, scilicet ad Dei laudem monasteria cum bonorum omnium abundantia, ut ex eis gloria Domini praedicetur, et laus et laetitia omnibus gentibus oriatur. Haec ad tempus resurrectionis et ascensionis Christi videntur referri, in quo Dominus per gratiam sancti Spiritus, praedicantibus per universum mundum sanctis apostolis, universa bona, charismatum scilicet dona, fidelibus suis tribuit, ut in omni pace et concordia conversentur. Unde dicitur: Pacem relinquo vobis, pacem meam do vobis (Joan. XIV). Et alibi: Ecce ego vobiscum sum omnibus diebus usque ad consummationem saeculi (Matth. XXVIII).

Iterum Dominus de sanctae Ecclesiae stabilitate, [Col. 0972A] quam unici Filii sui sanguine redemit, loquitur. dicens: Adhuc erunt in loco isto, et in cunctis civitatibus Hierusalem pastorum accubantium greges, et in civitatibus campestribus, et in civitatibus quae ad austrum sunt, et in terra Benjamin, et in circuitu Jerusalem, et in civitatibus Juda. Ac si diceret: Adhuc erunt in Jerusalem et in circuitu ejus, hoc est in sancta Ecclesia, et in cunctis mundi partibus, pastorum, apostolorum scilicet et evangelistarum, et doctorum Novi Testamenti greges fidelium populorum accubantium, id est in aeternorum spe bonorum quiescentium. Sequitur: Adhuc transibunt greges ad manum numerantis, ait Dominus. Ac si apertius diceret: Greges fidelium Christianorum transibunt viam hujus vitae juste et pie ad manum [Col. 0972B] numerantis, illius videlicet, qui numerat multitudinem stellarum (Psal. CXLVI). Viam hujus vitae transibunt, juxta dispositionem scilicet veri pastoris viventis, qui ait: Gaudete et exsultate, quia nomina vestra scripta sunt in coelis (Luc. X). Sub Jesu Christi summi pastoris manu greges Ecclesiae de gentibus congregatae transeunt, qui in culmine virtutum confixi sunt, et tamen humilitatem non deserunt, sed per fervorem sancti Spiritus exercent studium bonae operationis, et dilectionis jura servant, quibus sociantur greges. Qui in terra Benjamin, et in circuitu Jerusalem, et in civitatibus Judae versantur; quia de illo priori populo multi sunt, qui ad fidem Christi veniunt et ovium suarum periturum [Col. 0972C] numerum deserunt, de quibus dicitur: Oves meae vocem meam audient. Et ego cognosco eas, et sequuntur me (Joan. X). Pro earumdem ovium miseriis idem Dei et Virginis Filius dignatus est pati, mori et resurgere die tertia secundum Scripturas, solutis inferni doloribus, a mortuis.

Quapropter et Deus Pater per Psalmistam loquitur, dicens: Propter miseriam inopum, et gemitum pauperum, nunc exsurgam, dicit Dominus (Psal. XI). Cassiodorus: Contra mala hujus saeculi Christus a Patre missus dicitur, cujus eloquia sunt vera, sicut impiorum falsa, quasi haec praedicant, et faciunt mala. Sed contra haec Deus Pater dicit: Exsurgam, id est apparebo in Filio, nunc, id est in hoc tempore gratiae quod non in priori populo feci; et hoc [Col. 0972D] propter miseriam tollendam, et gemitum inopum, id est gentium, et pauperum, scilicet Judaeorum. Augustinus: Inopes recte dicuntur gentiles qui nec legem nec prophetas habuerunt; pauperes, Judaei, qui spiritualiter legem non intellexerunt. Et est sensus: Pro inopia et paupertate spiritualium bonorum, quam patiuntur Judaei et gentiles, mittam Filium meum; vel per inopes et pauperes eosdem significat, id est mittam Filium meum propter miseriam inopum tollendam, scilicet mortalitatem et passibilitatem; et hoc faciam propter gemitum pauperum, qui de malis gemunt, et pro peccatis conteruntur: nam aliter non essent auxilio digni. Quid autem faciet Deus Pater exsurgens supponit, dicens: Ponam in salutari, id est in Jesu, non in servis. Non [Col. 0973A] dicit quid ponat; sed sciendum est quia ad pauperes pertinet consolandos. Cassiodorus: Quasi Deus Pater diceret: Ponam in Jesu consolationem pauperum; et fiducialiter, id est potenter agam in eo, quia nihil ei resistet. Augustinus: Idem etiam Salvator docebit, non sicut Scribae et Pharisaei, sed tanquam potestatem habens addet legi, et mutavit quaedam pro justissima voluntate sua, ut actor legis. Ideo ait Deus Pater, fiducialiter agam in eo, quod non in servis. Aliter: Superius fideles videntes non posse salvari per carnales observationes, sic insistunt, et rogant Deum Patrem, quatenus mittat quem missurus est, scilicet Christum, ut per illum salvati, per illum liberati, haereditatem, quam per primum parentem amiserunt, consequi possint. [Col. 0973B] Dicit enim Propheta in illorum persona: Salvum me fac, Domine, quoniam defecit sanctus, videlicet primus homo, qui sanctus et immaculatus a te factus est. Ad haec Deus Pater misericorditer eorum exaudiens orationes, dicit: Propter miseriam inopum et gemitum pauperum, qui de illius stirpe descenderunt, nunc exsurgam, id est lapsis, quantum ad quos jacere videor, subveniendo exsurgam; videlicet qui remissius egi mittendo servos ad vineam, attentius agam mittendo Filium ad illam. De quibus dictum est: Agricolae, apprehensis servis ejus, alium ceciderunt, alium occiderunt, alium vero lapidaverunt (Matth. XXI). Et hoc faciam propter miseriam inopum auferendam, et gemitum pauperum consolandum. Inopes dicuntur gentiles, qui [Col. 0973C] neque in se, neque in aliquo auxilium resurgendi habebant, quia lege et prophetis carebant. Pauperes vero, qui seipsos insufficientes ad salvationem reputantes, videlicet fideles ex Judaico populo; quia jam per legem umbraticam se non posse salvari intelligebant, spiritualis legis per adventum novi hominis Jesu Christi cum gemitu auxilium implorabant. Unde est illud: Dum medium silentium tenerent omnia, et nox in suo cursu medium iter perageret, omnipotens sermo tuus, Domine, a regalibus sedibus venit (Sap. XVIII). Cujus miseriae ablationem, cujus gemitus consolationem ponam, inquit Deus Pater, in salutari, id est dabo illis per Filium meum, qui erit salvatio omnium in dejectione [Col. 0973D] positorum. Ex quo illud beati Simeonis: Quia viderunt oculi mei salutare tuum, quod parasti ante faciem omnium populorum (Luc. II). Fiducialiter quippe Deus Pater in salutari, hoc est in Christo, consolationem inopum et miserorum, imo omnium praedestinatorum posuit, quia misericorditer per eum humanum genus redemit. Inter omnes homines Dei Filius a peccato liber fuit, et ideo ad redemptionem mundi solus suffecit. De quo sub quadam interrogatione Deus Pater ad Job loquens, ait:

Quis dimisit onagrum liberum, et vincula ejus quis solvit? (Job XXX.) Gregorius [(22) 1Kb] : Potest utique onager incarnatum Deum signare. Onager quippe agri [Col. 0974A] est animal: et quia incarnatus Dominus gentilitati magis quam Judeae profuit, animale corpus assumens, quasi non in domum, sed potius in agrum venit. De quo gentilitatis agro per Psalmistam dicitur: »Species agri mecum est (Psal. XL).« Itaque incarnatus Dominus in forma Dei aequalis est Patri, et in forma servi minor est Patre. Dicatur ergo a Deo Patre de Filio secundum formam servi: »Quis dimisit onagrum liberum et vincula ejus quis solvit?«---»Omnis qui facit peccatum, servus est peccati (Joan. VIII)« Et quia incarnatus Dominus particeps nostrae factus est naturae, tamen non culpae, liber dimissus dicitur quia sub peccati domini non tenetur. De quo alias dicitur: »Inter mortuos liber (Psal. LXXXVII).« Dimissus ergo ideo dicitur, quia ad carnem veniens nostram, [Col. 0974B] iniquitatis jugo nullo tenetur. Quam profecto carnem, quamvis macula culpae nostrae non attinxit, passio tamen nostrae mortalitatis astrinxit. Unde et postquam liber dimissus dicitur, recte de illo adjungitur: »Et vincula ejus quis solvit?« Vincula quippe ejus tunc soluta sunt, cum infirmitates passionis illius in resurrectionis gloria sunt commutatae. Quasi quaedam vincula Dominus habuit, ea scilicet, quae nos nequitiae merito patimur nostrae mortalitatis infirma, quibus usque ad mortem ligari se voluit, et quae per resurrectionem mirabiliter solvit. Esurire eum, lascescere, teneri, flagellari et crucifigi, nostrae mortalitatis vincula fuerunt. Sed cum expleta morte, velum templi rumperetur, scinderentur petrae, monumenta panderentur, inferni claustra patescerent; quid aliud [Col. 0974C] tot argumentis, tantisque virtutibus ostendebatur, nisi quod illa nostrae infirmitatis vincula solvebantur; ut is videlicet, qui ad suscipiendam servi formam venerat, in ipsa servi forma ab inferni vinculis absolutus, ad coelum etiam cum suis membris liber rediret. De quibus vinculis Petrus apostolus attestatur, dicens: Quem Deus suscitavit solutis doloribus inferni, juxta quod impossibile erat teneri illum ab eo (Act. II). Isidorus [(23) 1Kb] : Onager asinus ferus interpretatur. quippe Graeci asinum vocant. Singuli autem feminarum gregibus praesunt. Nascentibus masculis celant, et testiculos eorum morsibus detruncant, quod caventes matres, eos in secretis locis occultant. Asinos Arcadios dictos, eo quod ab Arcadia [Col. 0974D] primum advecti sunt; magni et alti. Dei ergo Filius qui pro totius humani generis salute de coelo descendit, multa, ut supradictum est, in carne nostra convicia et improperia, ut nos ad libertatem perduceret, sustinuit, sicut ipse per Psalmistam dicit: Verbum iniquum constituerunt adversum me; nunquid qui dormit, non adjiciet ut resurgat? (Psal. XL.) Verbum iniquum constituerunt adversum me, scilicet ut unus moriatur homo pro populo, et non tota gens pereat (Joan. XI). Augustinus: Verbum iniquum est, videlicet, si hunc dimittis, non es amicus Caesaris (Joan. XIX). Isti scilicet Judaei, sunt mali coloni, qui, occisis servis, deliberant occidere [Col. 0975A] filium patrisfamilias dicentes: Occidamus eum, et habebimus haereditatem ejus (Matth. XXI). Judaei ita: sed nunquid qui dormit, non habet potestatem ponendi animam suam? Nonne habet, et resumendi eam? et hoc est, nunquid qui dormit (non quidem mortuus est necessitate, vel invitus, ut putatis; sed sponte dormit cito evigilaturus), non adjiciet ut resurgat?

Et nota quod ait, dormit. Quia videlicet sicut de latere Adae dormientis, qui erat forma futuri, id est Christi, assumpta est costa ex qua formata est Eva (Gen. II); ita dormivit Christus somno mortis, ut de latere dormientis, de quo profluxerunt sanguis et aqua, quae sunt nostrae redemptionis sacramenta, formaretur ei sponsa Ecclesia. Aliter: [Col. 0975B] Verbum iniquum, injustam videlicet sententiam, constituerunt adversum me, dicentes: Reus est mortis (Matth. XXVI). Ipsi me ad mortem condemnaverunt. Sed quae cura? Nunquid non resurgam? utique resurgam. Et hoc ostende per simile. Nunquid ille qui dormit non adjiciet ut resurgat? utique adjiciet. Quod enim ipsi mortem putabant, dormitio mea fuit; quia spontanea, non coacta. Primus Adam dormivit, ut fabricaretur Eva; secundus Adam dormivit, ut fabricaretur Ecclesia. Vel ita: Vere constituerunt verbum iniquum adversum me; quia etiam homo pacis meae, id est qui mihi ostendebat pacem dando osculum, in quo speravi, non quantum ad me; ipse enim sciebam quid esset in homine, id est in quo sperare debui quantum ad communem [Col. 0975C] gratiam, esurivi enim (Matth. XXV), etc. quia speravi in illo esse cibum meum. Qui edebat panes meos, id est qui reficiebatur eadem doctrina, qua et illi qui mecum vescebantur. Vel qui edebat panes meas, id est cui ego primam eucharistiam in coena inter alios tradidi; magnificavit super me supplantationem, id est plus me supplantavit, quam alii. Dixit enim: Ipse est, tenete eum, et ducite caute (Marc. XIV). Quasi diceret: Diligenter eum custodite ne amittatis; quia novi ejus opera, et alta consilia. Ego vero pro meorum salute libenter dormiam, id est animam meam in morte ponam, quia potestatem habeo, ut cito resurgam.

Gratias ergo, summe et dulcissime Pater, agimus [Col. 0975D] tibi, qui eidem dilectissimo Filio tuo Jesu Christo non pepercisti, sed misericorditer illum pro nobis omnibus tradidisti, ut nos redimeret de potestate hostis antiqui. Nisi enim ille, te volente, pie sanguinem suum in cruce funderet, humanum genus omnino periret. Te etiam, optime pastor, cum Patre et Spiritu sancto benedicimus, qui pro nobis miseris eidem Deo Patri usque ad mortem obediens, te resurgente, nos a perpetua morte resuscitasti, insuper et coelestis regni januam indignis nobis, te ascendente, reserasti. Unde et vos moneo, fratres charissimi, ut ejus tanta beneficia semper ad memoriam reducatis et devoti in illius laudibus omni tempore perseveretis. Seipsum infirmis nobis medicinam exhibuit, qua languores nostros misericorditer [Col. 0976A] curavit, et oculos mentis nostrae ad cognoscendam veritatem, quae ipse est, illuminavit, sicut quidam sapiens ait:

Est caro nostra lutum, Patris est Sapientia sputum.
Redditur humanum genus hoc medicamine sanum.

Congrue siquidem hic sapiens vir sputum Dei sapientiam, et carnem nostram lutum esse dixit, quia nisi eamdem sapientiam Deus Pater humanae naturae misericorditer copulasset, nequaquam homo ad contemplandam Dei claritatem cordis oculos aperuisset. Sapientia ergo Dei Patris Christus est, de qua dicitur: Sapientia aedificavit sibi domum (Prov. IX), id est sanctam Ecclesiam. Et iterum ipsa de se ait: Ego ex ore Altissimi prodivi primogenita ante omnem creaturam (Eccli. XXIV). [Col. 0976B] Caro quoque nostra est lutum, sicut Deus peccanti homini ait: Terra es, et in terram ibis (Gen. III). Vidit Jesus Christus hominem caecum a nativitate, id est humanum genus, et misertus est illius. Videre enim ejus, misereri est. Haec enim caecitas contigit in primo homine propter peccatum, de quo omnes originem duximus, non solum mortis, sed etiam iniquitatis. Si enim caecitas est infidelitas, ergo et illuminatio est fides. Illi qui caecus natus fuerat, abiit ad piscinam Siloe (quod interpretatur missus) lavit, et vidit; et humanum genus a prima creatione caecum, ad Christum qui a Deo Patre est missus, accessit; in eo scilicet baptizatum cognitionem Creatoris, et verae fidei lumen accepit. Nisi enim ille missus fuisset, nemo ab iniquitate [Col. 0976C] dimissus esset. Verbum caro factum est et habitavit in nobis (Joan. I). Recte ergo dicitur:

Est caro nostra lutum, Patris est sapientia sputum, quia quasi lutum tunc fecit quando eamdem carnem nostram misericorditer sibi univit. Et oculos caeci nati, id est humani generis inunxit, quando illi fidem veritatis praedicando ostendit, id est catechumenum fecit. Illuminavit, cum eum per apostolos in nomine totius Trinitatis baptizavit. Sequitur: Redditur ergo genus humanum hoc medicamine sanum. Diabolus in prima creatione illicita suggerens humanum genus vulneravit, et Christus sua sponte in cruce pendens, vulnera nostra curavit. Quod Petrus apostolus testatur dicens: Peccata [Col. 0976D] nostra ipse pertulit in corpore suo super lignum, ut, peccatis mortui, justitiae vivamus; cujus livore sanati sumus (I Petr. II).

Ipsum in cruce exaltatum devote oculis cordis aspicimus, et a morsu antiqui serpentis ejus virtute liberamur. Ipse est enim Samaritanus, id est humani generis potentissimus custos et benignissimus medicus, qui proximi plagas a latronibus, id est daemonibus impositas, infuso oleo et vino curavit, eumque in stabulum jumento impositum duxit, et stabulario, ut illius curam ageret, mandavit (Luc. X). Dei ergo sapientia nostrae infirmitatis est medicina, et totum, ut praedictum est, genus humanum hoc medicamine redditur sanum. Ipse est igitur medicina, et fons patens in ablutionem [Col. 0977A] peccatorum, per quem Deus Pater electos suos a spiritualibus sanavit languoribus, et a noxiae conversationis purgavit vitiis. Ipsum ergo, fratres charissimi, fideli mente et pura devotione deprecemur submissis vultibus assidue, ut qui nos nascendo, moriendo et resurgendo de antiqui hostis [Col. 0978A] manu dignatus est redimere, dignetur etiam nos post hanc vitam ad eumdem Patrem suum per seipsum perducere. Qui cum eodem Patre et Spiritu sancto in Trinitate perfecta vivit et regnat Deus, per omnia saecula saeculorum. Amen.



SERMO VICESIMUS SEPTIMUS. IN DOMINICA SECUNDA POST PASCHA.
[Col. 0977]

[Col. 0977B] Oportet vos scire, fratres charissimi, quia, sicut duae fuerunt civitates, Jerusalem scilicet et Babylonia, quarum altera afflixit alteram et captivavit; ita modo duae civitates sunt, una bonorum, altera vero malorum, permistae corpore, separatae corde, Jerusalem videlicet et Babylonia. Tenetur ergo Jerusalem captiva in Babylonia, sed non tota. Cives enim ejus sunt angeli omnis miseriae extorres; sed tenetur captiva secundum homines praedestinatos ad gloriam, qui per peccatum captivi sunt, et a patria peregrini. De ea igitur captiva hic agitur; de reatu [(24) 1Kb] vero supra egit in Psalmo illo, videlicet: Te decet hymnus, Deus, in Sion (Psal. LXIV). Ibi dicitur: Te decet hymnus, Deus, in Sion; hic autem: Super flumina Babylonis, illic sedimus [Col. 0977C] et flevimus: dum recordaremur (Psal. CXXXVI), scilicet quia in ista Babylonia, id est in confusione hujus saeculi, non cives habitamus, sed captivi tenemur, et sedemus humiles poenitendo, et peccata confitendo. Sunt autem et alii futuri Jerusalem cives, qui jam sunt praedestinatione, sed adhuc corpore et corde sunt cives Babyloniae, eique serviunt. Habet enim Babylonia amatores suos consulentes paci temporali, et nihil ultra sperantes, totumque gaudium suum ibi ponentes; et videmus eos pro re publica et terrena plurimum laborare. Sed quicunque in ea non superbe sed fideliter versantur, ut quantum intelligunt, fidem exhibeant quam possunt, et quibus possunt; eos non sinit [Col. 0977D] Deus perire in Babylone, quia praedestinavit eos cives Jerusalem. Intelligit enim charitatem [(25) 1Kb] , scilicet aemulationem eorum; et ostendit eis aliam civitatem pro qua laborent, ad quam suspirent, et ad quam alios hortentur. Unde Dominus in Evangelio: Qui in modico fidelis est, et in magno fidelis est (Luc. XVI). Et rursus: Si in alieno fideles non fuistis, quod vestrum est quis dabit vobis? (ibid.). De talibus tamen non agit hic psalmus suspirare [Col. 0978B] [(26) 1Kb] , sed de illis qui mente et desiderio sunt cives Jerusalem. Modus bipertitus est. Hic psalmus [(27) 1Kb] primo videlicet captivitandis longe post Nabuchodonosor, quos deflet Jeremias hic sua mala flere, nec monet mala oblivisci; Hierusalem inducit in figura nostri. Secundo contra hostes ad Deum fit conversio ibi, cum dicitur: Memor esto, Domine, filiorum Edom (Psal. CXXXVI). Prophetia ergo in persona captivi populi, qui quasi laudibus stantium in domo excitatur, lamentationem hanc profudit desiderio patriae, dicens:

Super flumina Babylonis, scilicet in tam nobil loco sedimus humiliati, non erecti per superbiam, non jacentes per ruinam. Flumina Babylonis sunt omnia quae hic amantur et transeunt. Quae attendentes [Col. 0978C] sancti, non se eis amore immiscent, sed supra sedent, ea contemnendo, et flent pro eis qui rapiuntur, et pro se qui ibi captivi tenentur. Unde sequitur: et flevimus, scilicet incolatum nostrum. Sedimus, dico, et flevimus, dum recordaremur Sion, ubi nihil fluit. Non quod aliud fleamus nisi pro Sion, ut justi homines faciunt. Multi enim sunt flentes fletu Babylonio, qui et gaudent gaudio Babylonio, quia lucris gaudent, et pro temporalibus deflent damnis. Utrumque de Babylonia est. Flere utique debet quisque, sed recordando Sion.

Iterum dicit: In salicibus in medio ejus suspendimus organa nostra. In hostili enim terra dulcis est recordatio patriae. In salicibus, id est in malis [Col. 0978D] quae sunt in medio ejus, quae scilicet rigantur fluminibus Babylonis, videlicet steriles sunt in bono opere, et sunt in medio Babylonis, id est multum mali, scilicet cupidi et avari. Sunt enim aliqui in exterioribus Babylonis partibus, non sic concupiscentiis obruti. In illis, inquam, salicibus, quae sunt in medio Babylonis, id est ab illis valde malis, suspendimus, id est distulimus et subtraximus organa nostra, scilicet Scripturas et promissa Dei. [Col. 0979A] Augustinus: Ab his enim porcis et canibus Scripturas avertimus, non eis alligamus, sed differendo suspendimus. Et dicendum, quod vis doloris exaggeratur, quando delectatio, qua se consolari solebant, suspenditur.

Sequitur: Quia illic interrogaverunt nos qui captivos duxerunt nos verba cantionum. Et quare suspendimus organa nostra? Augustinus: Quia videlicet illic, id est in Babylonia, interrogaverunt nos tentantes, non perficientes, qui captivos duxerunt nos, sed diabolus et angeli ejus qui interrogare dicuntur, dum illi interrogant in quibus operantur. Quid interrogaverunt? Verba scilicet cantionum, vel canticorum, id est orationes aggratulationis et professionis nostrae, ut cum quaeritur hujusmodi: Quid prodest [Col. 0979B] Christus, aut quae est alia vita? Nonne ex quo venit Christus, pejora sunt in rebus mundanis, quam fuerunt antea, et feliciores erant tunc humanae res, quam modo? Dicant nobis Christiani quid boni attulit Christus? Quare mihi imperas ut credam de Christo, et de alia vita, quam non video? Et qui abduxerunt nos, a societate scilicet angelorum; et adduxerunt ad has miserias, subaudi, ubi interrogaverunt nos, dicentes: Hymnum cantate nobis de canticis Sion. Sed his, qui hujusmodi nos interrogant, respondemus. Babylonia vos portat, Babylonia vos continet, Babylonia vos nutrit, et non nostis capere, nisi quod fluit in tempore; aeterna meditari ignoratis, pleni estis cupiditatibus malis. His autem qui sunt malis pleni, non debemus organum [Col. 0979C] percutere, sed suspendere. Diabolus enim per suos astute quaerit, ut irrideat. Unde et respondendum eis: Quomodo cantabimus canticum Domini in terra aliena? Cavendum est ne quis, timens talibus displicere, concupiscat amicitias eorum, et incipiat delectari in Babylonia. Augustinus: Populus autem iste undique interrogantes, adulantes, irrisores, reprehensores, et quasi inter eos periclitans animum erexit ad recordationem Sion, et constrixit se juramento, dicens: »Si oblitus fuero tui, Jerusalem, oblivioni detur dextera mea.«

Augustinus: Quasi diceret: Illis non cantavi, sed si inter verba illorum »oblitus fuero tui Jerusalem,« ut eis placere velim, »oblivioni detur,« vel obliviscatur me dextera mea, id est vita aeterna, quae [Col. 0979D] est dextera mea. Unde alibi: Laeva ejus sub capite meo, et dextera illius amplexabitur me (Cant. II). Sinistra mea est vita temporalis. Quidquid ergo facis pro vita aeterna, dextera tua operatur. Sed si alio intendis, sinistra se immiscuit, et in ea delectatus quasi in dextera, perdis aeterna. Cassiodorus: Nota quod conditionem ponit, quam necesse est fieri, ut si oblitus Jerusalem fuerit, detur oblivioni. Item ait: »Adhaereat lingua mea faucibus meis, si non meminero tui.« Augustinus: Ac si populus Israel in captivitate positus diceret: Obmutescam, et mutus fiam in Dei laudibus, si non fuero tui memor: quod est consolatio fletus, et miseriarum. Sic contigit ut pronuntiat. Mutus enim fit qui memor Dei non est; [Col. 0980A] quia, quid sonat, quid loquitur, qui canticum Sion non sonat? Canticum Jerusalem lingua nostra est, scilicet lingua fidelium. Canticum delectationis saeculi hujus lingua barbara est. Mortuus itaque est Deo, qui oblitus est Jerusalem. Unde bene ait: Si non meminero tui, scilicet cum amore. Unde subdit: Si non proposuero te, Jerusalem, in principio laetitiae meae, id est si non est mihi praecipua de te laetitia, et in te, o Jerusalem. Ibi enim est summa laetitia, ubi Deo perfruemur, ubi de fraternitate cohaerente securi erimus, quia nihil ibi delectabitur nisi bonum. Morietur ibi omnis necessitas, et orietur omnis felicitas. Iterum subjungit, dicens: Memor esto, Domine, filiorum Edom in die Jerusalem. Secunda pars, ubi contra hostes ad Deum fit [Col. 0980B] conversio. Quasi diceret: Ego ita me habeo; sed, o Domine, memor esto filiorum Edom in die Jerusalem. Edom idem est, qui et Esau. Dictus est autem Edom, Esau et Seir. Filii autem Edom, id est Idumaei, fuerunt impedimento Judaeis reaedificantibus Jerusalem post reditum de Babylonia, vel in destructione Jerusalem fuerunt conjuncti Babyloniis. Unde postea dicit: Filia Babylonia misera. Et est sensus: Memor esto, Domine, filiorum Edom, id est puni eos pro eo quod fecerunt in die restitutionis Jerusalem, quam impedierunt, vel in die quo everterunt eam adjuncti Babyloniis.

Ecce quid faciunt, qui dicunt: Exinanite, exinanite, etc. Ac si apertius diceret: Quidquid est in ea usque ad fundamentum auferte, nec unus lapis, [Col. 0980C] vel unus civis remaneat in Jerusalem. Sequitur: Filia Babylonis misera. Beatus, qui retribuet tibi retributionem tuam, quam retribuisti nobis. Quasi illi dicerent ita: Sed, o filia Babylonis, tu etiam misera es in tua exsultatione et praesumptione. Et dicit filiam Babylonis Idumaeam, quae Babyloniis se addidit. Sed beatus, inquit, qui retribuet tibi retributionem tuam, quam retribuisti nobis. Deus scilicet retribuet quam retributionem; beatus qui tenebit, et allidet parvulos ad petram. Ad litteram haec fecit Deus per eosdem, qui percusserunt Judaeos. Vel mystice potest intelligi. Augustinus: Esau enim omnes significat carnales homines, et Jacob spirituales. Esau autem appellatus est Edom a cibo quodam [Col. 0980D] lenticulae rubeo, pro quo vendidit primogenita sua minori fratri, scilicet Jacob (Gen. XXV). Ille autem concessit cibum voluptatis, et sumpsit honorem dignitatis, et ita factus est ille major dignitate, qui erat minor tempore. Major itaque est carnalis homo, minor spiritualis, quia prius est quod animale, deinde quod spirituale (I Cor. XV). Omnis enim qui nascitur, carnalis est, et animalis incipit esse. Si autem a captivitate convertitur, in reditu Jerusalem renovatur, et fit renovatio quaedam pro interiori homine. Et sicut major frater Esau inimicus fuit Jacob, ita omnes carnales inimici sunt spiritualium. Unde ait: Memor esto, Domine, filiorum Edom. Cassiodorus: »Memor esto, Domine, filiorum Edom,« id est carnalium, qui sunt inimici sanctorum, [Col. 0981A] id est libera nos ab illis in die sequestrationis Jerusalem, scilicet quando sequestrabuntur a Jerusalem, videlicet ut ipsi mali puniantur, et boni coronentur. Sequitur: Qui dicunt exinanite, exinanite usque ad fundamentum in ea, Jerusalem, scilicet Ecclesia. Et dicitur hoc a simili cisternae, unde si aqua hauritur, usque ad fundamentum pervenitur. Sed prodest etiam talibus vitam tollere, quibus in fundamento, quod est Christus, vita aeterna est. Dum putant mali nocere, bonis dant coronas. Deinde convertens sermonem ad civitatem illorum ait: Sed, o filia Babylonis, misera es in ipsa exsultatione tua, et in ipsa praesumptione tua, et inimicis tuis.

Nota, quod civitas malorum Babylonia dicitur, et [Col. 0981B] filia Babylonis; quomodo Ecclesia dicitur Sion, et filia Sion. Babylon per successionem, et imitationem facta est Babylonis filia; sicut per successionem Ecclesia facta est filia Sion. Iterum subjungens, ait: Beatus, qui retribuet tibi retributionem tuam, quam retribuisti nobis, scilicet allisionem spiritualem pro allisione carnali, quam retribuisti nobis, scilicet odium pro dilectione nostra. Augustinus: Quam retributionem beatus qui tenebit, et allidet parvulos tuos ad petram, id est Christum; scilicet captivos tuos reducet ad viam veritatis. Qui dum parvuli sunt, possunt reduci non omnino in malitia obdurati. Vel secundum moralem sensum totum potest accipi. Edom enim qui interpretatur terrenus vel sanguineus, carnalitas est, quae per illicitos motus, tanquam per filios suos [Col. 0981C] nos seducit. Et est sensus: Memor esto, Domine, filiorum Edom, id est illicitorum carnis motuum, ut allidas eos in die Jerusalem, id est in bonis, qui sunt dies Ecclesiae. Unde dicitur: Dies diei eructat verbum bonum (Psal. XVIII). Qui dicunt: Exinanite, exinanite usque ad fundamentum in ea. Coacervatione enim vitiorum subrepit diffidentia, sed filia Babylonis misera. Cassiodorus: Filia Babylonis est caro, quae confusionem peccatorum ingerit, cui digna compensatio datur, ut sicut concitat ad vitia repressa subdatur virtutibus.

Unde subditur: Beatus, qui retribuet tibi retributionem, quam retribuisti nobis. Cassiodorus: Quod carni retribuere beatorum est, qui etiam parvulos, qui [Col. 0981D] ex carne nascuntur, id est magnos motus antequam crescant, retinent, ne sint liberi, et allidunt ad petram Christum, ut confracti pereant. Unde subdit: Beatus, qui tenebit, et allidet parvulos suos ad petram. Ecce digna retributio. Augustinus: Ut enim Babylonia natos in mundo, dum parvi sunt, parentum et saeculi hujus suffocat erroribus, ita qui jam juvenes sunt, data agnitione Dei, parvulos Babylonis allidunt, id est nascentes, antequam robur accipiant. Sicut facilius vincuntur, scilicet dum parvi sunt, sic et majores ad petram occidendi sunt. Oportet igitur nos, charissimi, de Babylonia, id est de conversatione carnali recedere, et vitia illecebrosae carnis, [Col. 0982A] quae parvuli dicuntur, ad petram, quae est Christus, allidere ut, Deo adjuvante, expediti ad supernam Jerusalem, in qua cives sumus decreti, secundum Jeremiae consilium, possimus pervenire.

Fugite, inquit, de medio Babylonis, ut salvet unusquisque animam suam (Jer. LI). Mystice propheta ad fidelium exhortationem convertit verba, ut fugiant de medio Babylonis, id est de multitudine confusionis. Quasi diceret: Non pigre, non pedetentim, sed velociter exite. Quicunque confusam habetis animam variorum passione vitiorum, ad vos sermo dirigitur. Potest evenire, ut quis in Babylone sit, sed cum in extremis finibus, quodammodo extra Babylonem esse videatur. Aliud autem est, in medio Babylonis esse, ut dum undique aequale sit spatium, [Col. 0982B] et in umbilico ejus, quasi in medio cordis animalis habitet. Sicut enim animalis medium cor est, et Lucas [(28) 1Kb] cor terrae medium terrae nominat, sic in Ezechiele dici videtur in corde maris positus Tyrus (Ezech. XXVII). Nunc etiam peccatores de medio Babylonis, id est de corde ejus, fugere debent. Dicatur ergo: Fugite de medio Babylonis, ut medietatem deserentes, in finibus incipiatis esse, non in medio. Qui enim valde dimersus est vitiis, medio Babylonis habitator est. Qui paulatim vitia relinquit, et naturam ad meliora convertit, et incipit non tam virtutes possidere, quam cupere, de medio Babylonis fugit, non tamen ex toto discedit. Taliter exponendo, credendum est sacras litteras, ne unum quidem apicem habere vacuum a Dei sapientia. Qui [Col. 0982C] enim ait; Non apparebit in conspectu meo vacuus (Exod. XXIII), multo plus ipse non in vacuum loquitur. De plenitudine ejus accipientes, qui prophetae erant, de plenitudine sumpta cecinerunt. Ideo igitur facta volumina spiritum plenitudinis spirant, nihilque est, quod non a plenitudine divinae majestatis descendat. Spirant autem his, qui habent oculos ad videnda coelestia, et aures ad audienda divina, et nares ad ea quae sunt plenitudinis sentienda. Primum ergo oportet fugere de medio Babylonis, deinde singulas animas resalvare. Nec tantum dixit, salvate, sed secundum aliam editionem, resalvate. Quia ergo quidam gustantes salutem, et de ea per peccatum corruentes veniunt in Babylone; [Col. 0982D] ideo oportet unumquemque resalvare animam suam ut incipiat recuperare, quod perdidit. Unde legimus dixisse beatum Petrum apostolum: Reportabimus filei finem animarum nostrarum (I Petr. I, 9, et deest fortasse verbum salutem), etc. Sed in nobis est fugere de Babylone, et in nostra potestate, si velimus, resuscitare, quod corruit. Quod in nobis corruit, procul dubio resuscitamus, si inter mala, quae patimur, humiliter culpas nostras ad memoriam revocamus, et Dei justitiam laudamus; si in adversis, sicut et in prosperis, omnipotenti Deo gratias referimus. His profecto armis antiquus hostis durius a nobis impugnatur, et ejus arma franguntur, si patienter [Col. 0983A] adversa toleramus, et peccata pro quibus justo Dei judicio nobis inferuntur, emendamus, et inter haec adversus Deum non solum non murmuramus, sed et ipsius nomen incessanter benedicimus, sicut beatum Job in suis flagellis fecisse legimus.

Nam et cum illi uxor ejus diceret: Adhuc permanes in simplicitate tua, benedic Deo, et morere (Job II), protinus respondit, dicens: Quasi una de stultis mulieribus locuta es. Et adjecit: Si bona suscepimus de manu Domini, mala quare non sustineamus? Gregorius [(29) 1Kb] : Ecce ubique hostis frangitur, ubique superatur. Per cuncta tentationum argumenta succubuit, qui et illud suum familiare solatium etiam de muliere amisit. Inter haec igitur sanctum virum intueri libet foras vero vacuum, intrinsecus [Col. 0983B] Deo plenum. Paulus cum in semetipso divitias internae sapientiae conspiceret, seque ipsum exterius corruptibile corpus videret, ait: »Habemus thesaurum istum in vasis fictilibus (II Cor. IV).« Ecce in beatum Job vas fictile scissuram vulnerum exterius sensit, sed hic thesaurus interius integer mansit. Foras enim per vulnera crepuit, sed indeficienter interius nascens thesaurus sapientiae, per eruditionis verba emanavit, dicens: »Si bona suscepimus de manu Domini, mala quare non sustineamus?« Bona, scilicet dona Dei vel temporalia, vel aeterna; mala autem, flagella praesentia appellans, de quibus per prophetam Dominus dicit: »Ego Dominus, et non est alter, formans lucem, et creans tenebras, faciens pacem, et creans malum [Col. 0983C] (Isai. XLV).« Neque enim mala, quae nulla sua natura subsistunt, a Domino creantur: sed creare se mala Dominus indicat, cum res bene conditas, nobis male agentibus, in flagellum format, ut ea ipsa, et per dolorem, quo feriunt, delinquentibus mala sint, et per naturam, qua existunt, bona. Unde et venenum mors quidem est homini, sed tamen vita serpenti. Amore enim praesentium ab actoris nostri dilectione recessimus, et perversa mens, dum delectationi creaturae se subdidit, a Creatoris societate sese disjunxit. Ex his ergo a Creatore ferienda erat, quae errans, actori creaturam praeposuerat: ut unde homo culpam non timuit admittere superbus, inde poenam inveniret corrigendus: et tanto citius respiceret ad illa, quae perdidit, quanto doloris poenam [(30) 1Kb] esse conspiceret, [Col. 0983D] illa quae quaesivit. Unde et bene dicitur; »Formans lucem, et creans tenebras,« quia cum per flagella doloris exterius tenebrae creantur, intus per eruditionem lux mentis accenditur.« Faciens, inquit, pacem et creans malum;« quia tunc nobis pax cum Deo redditur, cum haec quae bene sunt condita, sed non bene concupita, in ea, quae nobis mala sunt, flagella vertuntur. Per culpam quippe Deo discordes exstitimus; et ideo dignum est, ut ad pacem illius per flagella redeamus; ut cum unaquaeque res bene condita nobis in dolorem vertitur, correcti mens hominis ad actoris pacem humiliter reformetur. Haec itaque in flagella beatus Job mala nominat, quia salutis et tranquillitatis [Col. 0984A] bonum, qua perturbatione feriant, pensat. Sed illud valde in ejus verbis intuendum est, contra persuasionem conjugis, quanta considerationis arte se colligat, dicens: »Si bona accepimus de manu Domini, mala quare non sustineamus?« Magna quippe consolatio tribulationis est, si cum adversa patimur, actoris nostri dona ad memoriam revocamus. Nec frangit, quod ex dolore obviat, si menti citius hoc quod ex munere sublevat, occurrat. Hinc namque scriptum est: »In die bonorum ne immemor sis malorum; et in die malorum ne immemor sis bonorum (Eccli. XI).« Quisquis enim dona Dei percipit, si de donorum perceptione nequaquam etiam per flagella pertimescit, in elationem per laetitiam corruit. Quisquis autem flagellis atteritur, si flagellationis tempore [Col. 0984B] nequaquam se ex donis, quae eum contigit accepisse, consolatur, ab statu mentis omnimoda desperatione destruitur. Sic ergo utraque jungenda sunt, ut unum semper ex altero fulciatur, quatenus et flagelli paenam memoria temperet donorum, et donorum memoriam suspicio, ac formido mordeat flagelli. Sanctus igitur vir, ut oppressam mentem inter vulnera mulceat, in flagellorum doloribus blandimenta donorum pensat, dicens: »Si bona suscepimus de manu Domini, mala quare non sustineamus?« Ubi et bene praemittit, cum ait: »Locuta est, quasi una ex ineptis mulieribus.« Quia enim pravae mulieris, non autem sexus in vitio est, nequaquam ait: »Locuta es, quasi una ex mulieribus,« sed, »quasi ex ineptis mulieribus,« ut videlicet [Col. 0984C] ostendatur, quia quod pravum sapit, accendentis stultitiae, non conditae sit naturae.

Sequitur: »In omnibus his non peccavit Job labiis suis.« Duobus modis labiis delinquimus: cum vel injusta dicimus, aut justa reticemus. Nam si aliquando et tacere culpa non esset, propheta non diceret: »Vae mihi, quia tacui (Isa. VI). Beatus igitur Job in cunctis quae egit, labiis suis minime peccavit; quia nec contra ferientem superba dixit, nec contra suadentem recta reticuit. Nec loquens ergo, nec tacens deliquit, quia et flagellanti patri gratias reddidit, et male suadenti conjugi doctrinae sapientiam ministravit. Quia enim scivit quid deberet Deo, quid proximo, scilicet patientiam Conditori, sapientiam conjugi: idcirco et hanc redarguendo docuit, et illum gratias [Col. 0984D] agendo laudavit. Quis autem nostrum si unumquodlibet vulnus tantae percussionis acciperet, non mox ab intimis prostratus jaceret. Ecce stratus foris vulneribus carnis, erectus intrinsecus permanet munimine mentis, et sub semetipso omne jaculum transvolare conspicit, quod ipse exterius districta manu saeviens hostis figit. Vigilanter deprehendit jacula, modo vulneribus contra se in facie, modo verbis quasi ex latere intorta. Et bellator noster circumvallantium fervore certaminum deprehensus, ubique patientiae suae clypeum opponit, undique venientibus spiculis obviat, et per cuncta virtutum latera circumspectam contra irruentia vulnera mentem rotat. Sed [Col. 0985A] antiquus hostis, quo ardentius vincitur, eo adhuc ad insidias ardentius excitatur. Ipse enim de totius Ecclesiae profectu tristatur, damnis laetatur, bonis invidens, malis congratulans, vitia suggerens, non solum Ecclesiae parvulos, sed et rectores ad agenda illicita et perpetranda quae Deo contraria sunt, sine intermissione provocans.

Hoc Sophonias propheta in spiritu cernens, et quasi eorumdem Ecclesiae ministrorum scelera reprehendens, figurate sub Ninive civitatis specie aiebat: Haec est civitas gloriosa habitans in confidentia: quae dicebat in corde suo: Ego sum, et extra me non est alia amplius. Onocrotalus, inquit, et ericius vel cameleontes in liminaribus ejus morabuntur. Vox cantantis in fenestra corvi, in superliminari, [Col. 0985B] quoniam attenuabitur robur ejus (ibid.). Harum, si placet, avium ac bestiarum species et naturas, beato Isidoro loquente [(31) 1Kb] , audiamus. Onocrotalon quae Graece dicitur, avis est longum et forte habens rostrum, cujus duo genera sunt: unum videlicet aquatile, et aliud solitudinis. Corvus sive corax nomen a sono gutturis habet, quod voce cor accinet. Fertur haec avis, quod editis pullis escam plene non praebeat, priusquam in eis per pennarum nigredinem similitudinem proprii coloris agnoscat. Postquam vero eos tetris plumis aspexerit, in toto agnitos abundantius pascit. Hic prior in cadaveribus oculum petit. Cameleon non habet unum colorem, sed diversa est varietate conspersus, ut pardus dicitur [Col. 0985C] autem hujus cameleontis corpusculum ad colores, quos videt, facillima conversione variari, quod aliorum animalium non est ita ad conversionem facilis corpulentia. Cameleon pardus dictus, eo quod, dum sit ut pardus, albis maculis super aspersus, collo equino similis, pedibus bubulinis, capite tamen cameleo est similis. Hunc maxime Aethiopia gignit. Ericium spinis coopertum est animal. Quod proinde ericius dicitur, eo quod subrigit se, quando spinis suis clauditur, quibus undique protectus est contra insidias. Nam statim ut aliquid persenserit, primum se subrigit, atque in globum versus in sua se arma recolligit. Hujus prudentia talis est. Nam dum absciderit uvas de vite, supinus sese volutat super eas, et sic eas exhibet natis [Col. 0985D] suis.

Ista a beato Isidoro breviter dicta, iterum necesse est ut ad memoriam reducamus ea quae superius Sophonias praemisit dicens: Haec est civitas habitans in confidentia, quae dicebat in corde suo: Ego sum, et extra me non est alia amplius. Onocrotalus, et ericius, vel cameleontes in liminaribus ejus morabuntur. Vox cantantis in fenestra, corvus in superliminari, quoniam attenuabitur robur ejus. Sub Ninive civitatis specie figurative propheta de sancta Ecclesia loquitur ista, quod sine formidine et gravi gemitu dicere non possumus; quia hodie quidam frustra se jactant de speciosa esse Ecclesia, sed [Col. 0986A] factis negant: in quibus vitiorum greges habitant, et animalia ventri servientia, et bestiae, quae corda eorum comedant, et onocrotalus vel cameleontes, qui varios habent colores, id est diversis vitiis inhaerentes, et ericius, spinosum scilicet animal, habitat in cordibus eorum. Corvus etiam, scilicet immunda avis, in fenestra, id est in corporeis sensibus, ut semper audiant, vel loquantur mala. Haec omnia ideo patiuntur, quia cum sint dediti malis operibus, promittunt sibi beatitudinem, et alios despiciunt, et superbiunt, et ideo fiunt cubile bestiarum: ut ubi prius habitabat Pater, et Filius, et Spiritus sanctus, et angeli administratorii, modo habeant daemones locum. Et angeli sancti prius manentes in illis, sed modo transeuntes mirabuntur [Col. 0986B] et stupebunt, nec sustinebunt ruentes, sed levabunt manus removendo a sustentatione eorum.

Iterum subjungit, dicens: Quomodo facta est in desertum cubile bestiarum? Omnis qui transibit per eam, sibilabit, et movebit manum suam. De diabolo et angelis ejus possunt haec accipi, qui vastaverunt vineam, quae de Aegypto translata fuerat. Transeunt etiam daemones per animam, quae templum Dei fuerat, et esse desit, et serpens sibilando venena suae malitiae in ea evomit, et manus, id est opera, movet. Unde Salomon: Mors et vita in manibus linguae (Prov. XVIII), id est in operibus.

Sequitur: Vae provocatrix, et redempta civitas, columba non audivit vocem, et non suscepit disciplinam [Col. 0986C] (Soph. III). Quasi diceret: Vae provocatrix, quae Deum dulcem et misereri volentem in amaritudinem sibi convertit, et punire cogit. Et redempta civitas, id est Ecclesia a Domino; columba, quia olim fuit simplex, non audivit vocem praecepti Dei. et non suscepit disciplinam cum corrigeretur. Iterum dicit: in Domino non est confisa, et ad Deum suum non appropinquavit. Ac si diceret: Etiam prementibus malis in Domino non est confisa, ad Deum suum non appropinquavit, cum ipse dicat: Ego sum Deus appropinquans, post tergum ejus non ivit. Principes ejus, scilicet Ecclesiae, in medio ejus, quasi leones rugientes. Post generalem increpationem describit etiam vitia principum, qui semper versantur in praedam et sanguinem subjectorum. Iterum subjungit, [Col. 0986D] dicens: Judices ejus lupi vespere, non relinquebant in mane. Quasi diceret: Judices ejus lupi rapaces non relinquebant aliis in mane, quod possent rapere.

Ecclesia ergo, ut superius dicitur, allegorice civitas est redempta sanguine Christi, et columba propter simplicitatem et multitudinem credentium, cui fit comminatio, quia procaciter egit in Deum, nec voluit audire legem Dei, nec suscipere disciplinam, nec confisa est in Domino, quia noluit appropinquare ad Deum bene operando, dum Deo et saeculo se posse servire credidit: cujus principes, dum desaeviunt in subjectos, magis leones quam pastores [Col. 0987A] vocandi sunt. Judices etiam sicut lupi occidentes, semper in vespera tenebrarum manentes nec respicientes ad ortum solis, quasi in nocte nemine vidente depraedantur possessiones Ecclesiae, ut non habeant pauperes quid comedant in mane verae lucis, quia nec parvi cibi relinquebantur egentibus. Prophetae etiam, id est magistri, qui debent alios docere de Scripturis, non sunt fideles, sed quasi infideles, dum fidem quam astruunt verbis destruunt factis. Sacerdotes etiam, qui sanguinem Domini populis dividunt, imperfecti sunt in lege Christi, si putant in administratione eucharistiae non esse requirendam sacerdotum vitam, sed tantum solemnem orationem. De quibus dicitur: Sacerdos in quo fuerit macula, non accedet oblationem offerre Domino (Levit. [Col. 0987B] XXI). Cum haec ergo mala sint in Ecclesia, Dominus clemens in hoc quod non recedit ab Ecclesia, et justus in hoc quod reddit unicuique juxta merita, cum post noctem hujus saeculi mane advenerit, dabit in lucem judicium, et non abscondetur, vel ipse vel judicium ejus; et cum exiget a singulis commissam pecuniam, non inique aget, sed superbos principes destruet, et de cathedris detrahet, et dissipabuntur anguli, id est tortuosae cogitationes in quibus Pharisaei orant, contempto angulari lapide. Desertae etiam viae fient juxta illud: Iter impiorum peribit (Psal. I), ne videlicet ambulent in superbia et pravitate; et urbes eorum male aedificatae destruentur, ne habeant malos aedificatores. Ac si Deus Ecclesiae suae loqueretur dicens his verbis: [Col. 0987C] Haec omnia comminatus sum, o Ecclesia, ut abjiciens vitia, suscipiens disciplinam ex toto non pereas. Dum illi disciplinam suscipere praecipit; et vitia abjicere, quasi piissimus Pater ad spiritualem vitam perducere eam cupit. Semper Deus sanctam Ecclesiam per servos suos ad meliora provehit, semper antiquus hostis eam laniare, conturbare, et ad bene operandum per malignitatis suae ministros impedire contendit. Deus autem illius vires potenter reprimit, ne tanta mala in ejusdem Ecclesiae filios exerceat, quanta cupit. Nam ubi abundavit iniquitas, superabundavit gratia (Rom. V).

Unde in Job legitur: »Rugitus leonum, et vox leaenae, et dentes catulorum leonum contriti sunt (Job IV). Gregorius [(32) 1Kb] : Quia natura uniuscujusque rei [Col. 0987D] ex diversitate componitur, in sacro eloquio per rem quamlibet licite diversa figurantur. Habet quippe leo virtutem, habet et saevitiam. Virtutes ergo Dominum significant, saevitia diabolum designat. Hinc enim de Domino dicitur: »Vicit leo de tribu Juda, radix David (Apoc. V). Hinc de diabolo Petrus ait; »Adversarius vester diabolus tanquam leo rugiens circuit, quaerens quem devoret (I Petr. V).« Leaenae autem nomine aliquando sancta Ecclesia, aliquando vero Babylonia designatur. Pro eo enim quod contra adversa audax est, leaena Ecclesia dicitur, sicut ejusdem beati Job vocibus approbatur, qui derelictam ab [Col. 0988A] Ecclesia Judaeam indignans, ait: »Non calcaverunt eam filii institorum, nec pertransivit per eam leaena (Job XXVIII). Aliquando vere leaenae nomine hujus mundi civitas, id est Babylonia exprimitur, quae contra vitam innocentium immanitate crudelitatis effrenatur. Quae antiquo hosti quasi leoni saevissimo sociata, perversae persuasionis ejus semina concipit, et reprobos ex se filios ad similitudinem illius quasi crudeles catulos gignit. Catuli autem leonum sunt quidam reprobi, ad iniquam vitam malignorum spirituum errore generati: qui et simul omnis universam mundi civitatem quam praediximus, Babyloniam videlicet faciunt. Et tamen iidem singuli Babyloniae filii, quasi non leaena, sed leaenae catuli vocantur. Sicut enim Sion tota simul Ecclesia dicitur, filii autem [Col. 0988B] Sion singuli quique sanctorum memorantur, ita et filii Babyloniae singuli quique reproborum, et eadem Babylonia simul, omnes reprobi vocantur. Sed sancti viri, quandiu in hac vita sunt, semetipsos sollicita circumspectione custodiunt, ne leo circuiens insidiando subrepat, id est antiquus hostis sub aliqua imagine virtutis occidat; ne leaenae vox auribus obstrepat, id est, ne Babyloniae gloria sensum ab amore patriae coelestis avertat; ne catulorum dentes mordeant, id est, ne reproborum persuasio in corde convalescat. At contra haeretici, jam quasi de sanctitate securi sunt quia vitae suae meritis cuncta superasse suspicantur. Unde et nunc dicitur: »Rugitus leonum, et vox leaenae, et dentes catulorum contriti sunt.« Ac si aperte haeretici et omnes inimici Ecclesiae dicerent: [Col. 0988C] Nos ideo nullis flagellis atterimur, quia et virtutem antiqui hostis, et cupiditatem terrenae gloriae, et persuasiones reproborum omnium vitae meritis superantes calceamus. Unde et adhuc subditur: »Tigris periit, eo quod non haberet praedam, et catuli leonum dissipati sunt.« Hunc vocabulo tigridis repetit, quem leonis appellatione signavit. Satan quippe et propter crudelitatem leo dicitur, et propter multiformis astutiae varietatem, non incongrue vocatur tigris. Modo enim se, sicut est perditus, humanis sensibus objicit; modo quasi angelum lucis ostendit; modo stultorum mentes blandiendo persuadet; modo ad culpam terrendo pertrahit; modo suadere vitia aperte nititur; modo in suis suggestionibus sub virtutum specie palliatur. [Col. 0988D] Haec itaque bellua, quae tanta varietate respergitur, jure tigris vocatur, quae apud Septuaginta interpretes formicoleon [(33) 1Kb] dicitur. Quod videlicet animal absconsum pulvere formicas frumenta gestantes interficit, quia nimirum apostata angelus de coelis in terram projectus, justorum mentes, qui bonorum sibi operum refectionem praeparant, in ipso actionis itinere allicit. Cumque has per insidias superat, quasi formicas frumenta gestantes improvisus necat. Recte autem formicoleon, id est leo et formica dicitur. Formicis autem, ut diximus, leo est; volatilibus autem formica; quia nimirum antiquus hostis, sicut contra consentientes fortis est, ita contra resistentes debilis. [Col. 0989A] Si enim suggestionibus ejus assensus praebetur, quasi leo tolerari non potest. Si autem illi resistitur, quasi formica atteritur. Aliis ergo leo est, aliis formica; quia crudelitatem illius carnales mentes vix tolerant, spirituales vero infirmitatem ejus pede virtutis calcant. Ut ergo supradictum est, semper Deus Ecclesiam suam ad meliora provehit, et antiquum hostem omnesque ejus adversarios sub pedibus illius conterit.

Sed, quod dictu grave est, fere in sancta Ecclesia hodie impletur quod frequenter in psalmo legitur, Omnes, inquit, declinaverunt, simul inutiles sunt, non est qui faciat bonum (Psal. XIII). Et Jeremias: Calix, inquit, aureus Babylon in manu Domini, inebrians omnem terram (Jer. LI). Ac si diceret: Calix [Col. 0989B] aureus Babylon, id est ornatus sermonis, in manu, hoc est in potestate Domini, inebrians vitii omnem terram, omnes scilicet qui terra sunt. Vide omnes homines fere ebrios. Inebriamur ira, tristitia, et mente excedimus amore, concupiscentia, vana gloria. Animadverte omnem terram plenam esse peccatis, et non quaeres quomodo Babylon omnem terram inebriaverit. Justus enim non est in terra, sed super terram, conversationem habens in coelis. Nec convenit ei dici: Terra es, et in terram ibis (Gen. III), sed coelum es, et in coelum ibis. Portat enim non terreni sed imaginem coelestis hominis. Inebriat ergo calix aureus omnem terram. Omnes fere, ut supradictum est, ab eo inebriamur, quandiu in terra sumus. Iterum propheta subjungit, [Col. 0989C] dicens: Ululate super Babylonem, et tollite resinam ad dolorem ejus, si forte sanetur.

Sciendum est, ut ait beatus Isidorus [(34) 1Kb] , plurima esse genera resinae. Quaedam resina dicitur cedrina, quam videlicet gignit cedrina arbor, quae in conservandis libris adeo est utilis, ut perliniti ex ea, nec tineas patiantur, nec tempore consenescant. Nascitur autem in Creta, et in Syria atque Africa. Populea arbor altera est alba, altera nigra. Alba autem populus generat resinam, circa Erydianum fluvium, velut alumen: est et alia resina, quam lentiscus arbor gignit, quae mastix appellatur, cujus plurima et melior in Chio insula invenitur. Resina vero terebenthina omnibus praestantior est. Affertur [Col. 0989D] autem ex Arabiae [(35) 1Kb] patria, atque Judaea, Syria, Africa, Cypro, et ex insulis quoque Cycladibus. [Cyclades insulae antiquitus Graeciae fuerunt.] [(36) 1Kb] Sunt praeterea pinales resinae, quarum alia pitines, alia peucine, alia dicitur arida, et afferuntur ex Tyrrhena colophonia, unde et nomen colophonia resina sumpsit.

Dicat igitur propheta ministris Ecclesiae de Babylonia: Ululate super Babylonem, et tollite resinam ad dolorem ejus, si forte sanetur. Ac si apertius propheta angelis, id est Ecclesiae praelatis, loqueretur, dicens: O vos angeli, id est animarum medici, [Col. 0990A] ululate, hoc est plangite, super Babylonem, id est super animam vitiis involutam, quia nulla anima Deo est insanabilis: Et tollite resinam ad dolorem ejus, si forte sanetur, quasi potest sanari si vult. Consilium dat propheta in hoc loco Ecclesiae doctoribus, qui possunt transmigrationis in Jerusalem coelestem habere testimonium, ut assumant resinam ad medicamina et emplastra facienda, et quanto possunt studio sanitati restituant Babylonem, id est animam confusioni peccatorum deditam. Rogemus ergo Dominum ut det nobis medicinam rationalem de qua monogami, id est unius Ecclesiae viri, scilicet Christi est malagma imponere, et oleum, et alligaturas: et imponentes ligemus vulnera Babylonis, id est peccatricis animae, [Col. 0990B] ut sanetur, et curata desinat esse quod fuerat [(37) 1Kb] . Cataplasma dicitur, eo quod inductio sola sit. Emplastrum, eo quod inducatur. Malagma, quod sine igne maceretur, et comprehendatur. Enema Graece, Latine relaxatio dicitur. Dicat ergo propheta: Tollite resinam ad dolorem ejus si quo modo sanetur. Ubi sunt haeretici, qui naturas quasdam introducentes, asserunt esse materiam desperabilem, quae penitus non recipiat salutem. Deus autem non despicit Babylonem, id est animam peccatricem, sed praecipit medicis, ut accipiant resinam, si quo modo sanetur.

Iterum propheta in persona doctorum Domino respondentium ait: Curavimus Babylonem, et non est sanata; derelinquamus eam, et eamus unusquisque [Col. 0990C] in terram nostram; quoniam pervenit usque ad coelos judicium ejus, et elevatum est usque ad nubes. Vox ista, vox spiritualium medicorum est. Ac si apertius dicerent: Curavimus Babylonem, id est animam peccatricem per poenitentiam; et non est sanata; et tamen non est vitium artis vel resinae, sed illa non vult obedire nobis. Derelinquamus ergo eam in infirmitate desperatam, quia scilicet perit opus et expensa, et eamus unusquisque in terram suam, id est in proprium negotium; quoniam pervenit usque ad coelos judicium ejus, et elevatum est usque ad nubes; quia crescente culpa, crescit et damnatio. Vide ergo ne quando angelis, id est Ecclesiae doctoribus, praecipiat Deus languenti animae [Col. 0990D] tuae medicamina conficere, si quomodo possit sanari, et respondeant ei: Curavimus Babylonem, ostendentes passione confusam animam, et non est sanata; nec tamen scientiam artis, nec vim resinae criminantur, sed te qui eis obedire noluisti. Sunt medici sub magno medico Deo, angeli Dei scilicet et Ecclesiae praelati, volentes jussu Dei animas nostras a vitiis curare, quos ipsi a nobis repellimus, dum eorum consiliis non acquiescimus. Videntes itaque se perdere opera, ad invicem dicunt: Relinquamus eam, etc. Quasi dicerent: Credita est nobis a Deo medicina, ut animam curemus humanam; [Col. 0991A] adjutoria et medicamina adhibuimus, sed ipsa contumax est, non vult servare quod dicimus; studium nostrum non sequitur effectus, abeamus quisque in terram suam, id est in domesticum et proprium negotium. Cave igitur, quaecunque es anima, ne quando relinquat te medicus, vel angelus Dei, vel cui credita est cura sermonis ad medicamina salutis. Si enim te dereliquerint, et dixerint: Abeamus quisque in terram suam, quia appropinquavit in coelum judicium ejus; patet, quia abscessio medici condemnatio tua sit, ut irremediabilis nolentisque curari. Accidit ergo tibi quod accidit his qui desperant a medicis, et utentes voluntate morbi ad pejora acrius deinceps et periculosius laborant. Saepe prudens medicus occidit languentem, [Col. 0991B] et quantum ars potest et industriae medicina non cessat; sed si aegritudo tanta sit, ut repugnet curationi, aut aeger per impatientiam doloris contra faciet quod jubetur; relinquit eum desperans medicus, ne exspiret inter ejus manus et mortis videatur reus. Ne ergo in sanctorum angelorum manibus moriamur, relinquet nos desperantes, et dicentes: Non est malagma imponere, neque oleum neque alligaturam, quia appropinquavit coelo judicium ejus, elevatum est usque ad astra. Qui parvum peccatum habet, non usque ad coelum et sidera judicium suum effert, pusillum enim et humile est. Qui vero crescit in scelere, crescit in judicio, simulque cum vitiis arguetur et poena. Et quia in tantum deliquit, ut judicium ejus usque ad coelos [Col. 0991C] sublevetur, et impietate sua resistens Deo, ad superiora conscendat; profert Deus judicium suum ad humiliandum quod exaltatum est. Homo quippe suasione diaboli Dei praecepta contemnens, saepe extollitur, et elevatur sicut cedrus Libani (Psal. XXXVI), et rursus divina gratia illuminatus ad cognoscendam propriae fragilitatis miseriam, in seipsum humiliter revertitur. Idem antiquus hostis contra fideles homines moliri insidias non desinit, eosque per innumeras inquietare tentationes, et ad desperationem usque, si fieri potest, perducere, omnibus modis non desistit. Nam, nisi domicilium nostrae mentis donis sancti Spiritus fulciatur, antiquus hostis vehementer illud vitiorum impulsu ad [Col. 0991D] ruinam impellit, et discretione devicta, ab statu rectitudinis evertit. Unde B. Job dicitur:

Filiis tuis et filiabus vescentibus et bibentibus vinum in domo fratris sui primogeniti, repente ventus vehemens irruit a regione deserti, et concussit quatuor angulos domus quae corruens oppressit liberos tuos, et mortui sunt, et effugi ego solus, ut nuntiarem tibi (Job I). Gregorius [(38) 1Kb] : Regio deserti est immundorum spirituum multitudo derelicta: quae dum Conditoris sui beatitudinem deseruit, quasi manum cultoris amisit. A qua ventus vehemens venit, et domum subruit; quia ab immundis spiritibus fortis tentatio subrepit, et a tranquillitatis suae statu conscientiam [Col. 0992A] evertit. In quatuor vero angulis domus ista consistit; quia nimirum aedificium mentis nostrae prudentia, temperantia, fortitudo et justitia sustinent. In quatuor angulis domus ista subsistit; quia in his quatuor virtutibus tota boni operis structura consurgit. Unde et quatuor flumina terram irrigant; quia, dum his quatuor virtutibus cor infunditur, ab omni desideriorum carnalium aestu temperatur. Sed nonnunquam dum menti ignavia subrepit, prudentia frigescit. Nam cum fessa torpet, ventura non praevidet. Nonnunquam dum menti delectatio subrepit, temperantia marcescit. In quantum enim ad delectationem praesentium ducimur, in tantum minus ab illicitis temperamur. Nonnunquam se cordi timor insinuat, et vires nostrae [Col. 0992B] fortitudinis turbat; et eo minores contra adversa existimus, quo quaedam perdere immoderatius dilecta formidamus. Nonnunquam vero amor suus se menti ingerit, eamque latenti motu a rectitudine justitiae divertit, et quo se totam actori reddere negligit, in se justitiae juri contradicit. Ventus ergo vehemens quatuor angulos domus concutit, dum fortis tentatio occultis motibus quatuor virtutes quatit. Et quassatis angulis, domus ruit, dum, pulsatis virtutibus, conscientia turbatur. Intra hos autem quatuor domus angulos filii convivantur; quia intra arcana mentis, quae principaliter in his quatuor virtutibus ad summae rectitudinis culmen erigitur, virtutes caeterae quasi quaedam cordis soboles invicem se pascunt. Donum [Col. 0992C] quippe sancti Spiritus, quod in subjecta mente ante omnia prudentiam, temperantiam, fortitudinem et justitiam format, eamdem mentem, ut contra singula quaeque tentamenta erudiat, in septem mox virtutibus temperat; ut contra stultitiam, sapientiam; contra hebetudinem, intellectum; contra praecipitationem, consilium; contra timorem, fortitudinem; contra ignorantiam, scientiam, contra duritiam, pietatem; contra superbiam det timorem. Sed nonnunquam, dum mens nostra tanti muneris plenitudine atque ubertate fulcitur, si continua in his securitate perfruitur, a quo sibi haec sint obliviscitur, seque a se habere putat, quod nunquam sibi abesse considerat. Unde fit ut aliquando se [Col. 0992D] haec ab eadem gratia utiliter subtrahat, et praesumenti quantum in se infirmetur, ostendat. Tunc enim vere cognoscimus bona nostra unde sint, quando haec quasi amittendo sentimus, quia a nobis servari non possunt.

Ad hoc itaque intimandae utilitatis magisterium, fit plerumque, ut irruente tentationis articulo, tanta stultitia sapientiam nostram feriat, ut turbata mens, qualiter malis imminentibus obviet, vel contra tentationem quomodo se praeparet, ignoret. Sed hac ipsa stultitia cor prudenter eruditur, quia unde ad momentum decipitur [(39) 1Kb] inde post verius, quo et humilius sapit; et sapientia, unde quasi amittitur, [Col. 0993A] inde certius possidetur. Aliquando, dum sublimia intelligendo, in elatione se animus erigit; in rebus imis, et vilibus gravi hebetudine pigrescit, ut repente sibi etiam ima clausa videat, qui pernix [(40) 1Kb] summa penetrabat. Sed haec ipsa hebetudo intellectum nobis, dum subtrahit, servat; quia, dum ad momentum cor humiliat, verius ad sublimia intelligenda cor firmat. Aliquando, dum cuncta nos agere consilii gravitate gaudemus, pulsante causae emergentis articulo, praecipitatione subita rapimur; et qui nos semper disposite vixisse credimus, repente intima confusione vastamur. Sed tamen ejusdem confusionis eruditione discimus ne nostris viribus consilia nostra tribuamus; et tanto maturius ad gravitatem restringimur, quando ad hanc [Col. 0993B] quasi ad amissam redimus. Aliquando dum mens fortiter adversa contemnit, subortis adversitatis eventibus hinc metus vehemens percutit, sed per hunc concussa discit cui tribuat, quod in quibusdam fortiter stetit: et tanto post validius fortitudinem retinet, quanto hanc, repente irruente formidine, sibi jam quasi elapsam videt. Aliquando dum magna nos scire gaudemus, repentinae ignorantiae caecitate torpescimus. Sed quod [(41) 1Kb] ignorantia mentis oculus ad momentum clauditur, post ad scienda [(42) 1Kb] verius aperitur, ut nimirum flagello suae caecitatis eruditus sciat ipsum a quo habeat scire. Aliquando, dum religiose cuncta disponimus, dum pietatis viscera plene nos habere gratulamur. quadam mentis duritia irruente percutimur: sed [Col. 0993C] quasi obdurati cognoscimus cui pietatis habitae bona tribuamus; et pietas verius velut exstincta recipitur, dum quasi amissa amplius amatur. Aliquando, dum subjectum se divinae formidini animus gaudet, repente, superbia tentante, rigescit; sed tamen mox valde timens, quod non timuit, ad humilitatem se iterum festinus inflectit; et tanto hanc solidius recipit, quanto ejus virtutis pondus quasi amittendo pensavit. Eversa igitur domo moriuntur filii; quia turbata intentione conscientia [(43) 1Kb] ad utilitatem propriae cognitionis, raptim et in momento temporis obruuntur genitae in corde virtutes. Qui profecto filii intus per spiritum vivunt, dum exterius carne moriuntur: quia videlicet virtutes [Col. 0993D] nostrae tempore tentationis, et si in momento turbatae ab incolumitate sui status deficiunt, per intentionis tamen perseverantiam integre in mentis radice subsistunt. Cum quibus et tres sorores occumbunt; quia in corde nonnunquam per flagella turbatur charitas, per formidinem concutitur spes, per quaestiones pulsatur fides. Saepe enim quasi a Conditoris amore torpescimus, dum ultra quam nobis congruere credimus, flagello fatigamur. Saepe dum plusquam necesse est, mens formidat, fiduciam sibimet spei debilitat. Saepe, dum immensis quaestionibus [Col. 0994A] animus tunditur, perturbata fides, quasi defectura, fatigatur. Sed tamen vivunt filiae quae domo concussa moriuntur, quia et si intra conscientiam spem, fidem et charitatem, quas pene occumbere perturbatio ipsa renuntiat; has tamen ante Dei oculos vivas perseverantia rectae intentionis servat. Unde et puer qui haec nuntiet solus evadit, quia mentis discretio etiam inter tentamenta incolumis permanet. Agitque puer, ut Job filios flendo recipiat, dum, discretione nuntiante, dolens animus vires, quas quasi amittere coeperat, poenitendo conservat. Mira autem hoc nobiscum dispensatione agitur, ut mens nostra culpae nonnunquam pulsatione feriatur. Nam esse se magnarum virium homo crederet, si nullum unquam earumdem virium [Col. 0994B] defectum intra mentis arcana sentiret. Sed dum, tentatione irruente, quatitur, et quasi ultra quam sufficit fatigatur; ei contra hostis sui insidias munimen humilitatis ostenditur, et unde se pertimescit etiam enerviter cadere, inde accipit fortiter stare. Tentatus autem non solum vires a quo accipiat, discit; sed quanta eas vigilantia servet, intelligit. Saepe enim quem tentationis certamen superare non valuit, sua deterius securitas stravit. Nam dum lassum se quisque in otio remittit, dissolutam mentem corruptori prostituit. Sed si ex dispensatione supernae pietatis tentatio non repente vehementer irruens, sed temperato accessu erudiens pulsat, nimirum ad insidias praevidendas evigilat, ut contra hostem se in certamine cautus [Col. 0994C] accingat.

Deum ergo, fratres charissimi, attentius exoremus, quatenus nos supra quam sustinere possumus, tentari non permittat (I Cor. X); et vires per sancti Spiritus gratiam ad resistendum antiquo hosti misericorditer tribuat. Peccatores nos esse et fragiles cognoscamus, et ipsius munimine septi, viriliter tentatori resistamus. Si dixerimus quia peccatum non habemus, nosmetipsos seducimus, et veritas in nobis non est (I Joan. I). Et tamen propter peccata etiam gravia de Dei bonitate desperare non debemus; quia benignissimum, imo et misericordiosissimum Patrem in coelis, quamvis indigni, habemus Deum, qui non damnationem, sed conversionem [Col. 0994D] vult peccatorum (Ezech. XVIII), qui enim peccatis seipsum et vitiis subjicit, longe a Deo et ab Ecclesia recedit. Unde dicitur: Quidam ex eis de longe venerunt (Marc. VIII). Statim etiam ut homo ab Ecclesia peccando recidit, et a Deo elongatur, diaboli dominio mancipatur. Unde ait beatus Isidorus doctor egregius ac noster patronus [(44) 1Kb] : Quem Deus deserit, daemones suscipiunt. Et Dominus in Evangelio: Qui facit peccatum, servus est peccati (Joan. VIII). Ad ipsum ergo misericordiosissimum Patrem, ut supradictum est, peccatorum [Col. 0995A] veniam cum lacrymis postulantes accedamus, quia benigne consuevit suscipere per poenitentiam ad se revertentes.

Magnam etiam in hoc nobis impetrandi veniam tribuit fiduciam, quod olim Judaeis in transmigratione Babylonis positis, Jeremias in verbo Domini ait: Haec dicit Dominus Deus exercituum, Deus Israel; populi scilicet Christiani Deum in spiritu videntis; aedificate domos et habitate in eis; plantate hortos, et comedite fructus eorum; accipite uxores, et generate filios et filias, et date filiis vestris uxores, et filias vestras viris; et multiplicabimini ibi, et nolite esse pauci numero. Et quaerite pacem civitatis, ad quam transmigrare vos feci; et orate pro ea Deum; quia in pace illius erit pax vestra (Jer. XXIX). O quam [Col. 0995B] glorificandus et laudandus atque praedicandus es, omnipotens Deus, in tuis operibus, et in miserationibus tuis magnis, qui etiam in te peccantes a tua misericordia non repellis! Judaei te contemnendo servierant idolis; tu tamen, clementissime Pater, non desinis ostendere eis viam salutis. Nos ergo, charissimi, in magna Dei clementia, ut dictum est, fiduciam habentes, si, quod absit! peccando de Jerusalem, id est ab Ecclesia recesserimus, et traditi Nabuchodonosor, de quo dicit Apostolus, judicaverimus hujusmodi tradere Satanae in interitu carnis, ut spiritus salvus sit in diem Christi (I Cor. V), et alibi: Quos tradidi Satanae, ut discant non blasphemare (I Tom. I): non ergo debemus securi esse [Col. 0995C] otio, torpore, vel penitus desperare; sed primum, secundum Domini jussionem aedificare domos, non super arenam, sed super petram (Matth. VII), quales aedificaverunt obstetrices in Exodo, quia timebant Dominum (Exod. I). Deinde plantare hortos, qualem Dominus plantavit paradisum, et posuit in eo lignum vitae (Gen. II), id est sapientiae; de quo dicitur: Lignum vitae est his qui apprehenderint eam; et qui tenuerit eam, beatus erit (Prov. III). Tertio accipere uxores quarum una est sapientia, de qua ait Salomon: Ama illam, et servabit te (Prov. IV). Et iterum: Hanc amavi, et exquisivi a juventute mea, et quaesivi illam mihi in sponsam accipere (Sap. VIII), etc. Nec sufficit una conjux, cum plures habere debeamus, prudentiam, fortitudinem scilicet, [Col. 0995D] temperantiam atque justitiam. Tradamus etiam, ut plures filios generemus filias nostras, id est opera bona viris, scilicet fidei et veritati copulemus, et tales filios filiasque generantes multiplicemur, ut destruentes ea quae sunt parvuli, et in perfectum virum crescentes, audiamus ab evangelista verba consolationis: Scribo vobis, inquit, patres, quoniam cognovistis eum qui ab initio est (I Joan. II); et cum Apostolo dicamus: Per Evangelium ego vos genui (I Cor. IV). Quaeramus praeterea pacem Ecclesiae, civitatis et terrae nostrae, ut ad eam redire mereamur, id est ad paradisum, de quo [Col. 0996A] Domini judicio translati sumus, ut in Babylone, id est in confusione erroris habitaremus. Consideranda est etiam summopere Domini clementia, qui pro inimicis nos jubet orare, et odientibus benefacere (Matth. V). Iterum Deus misericorditer loquitur Judaeis in Babylone positis, imo et nobis in hoc saeculo constitutis. Ait enim: Cum coeperint impleri in Babylone septuaginta anni, visitabo vos; et suscitabo super vos verbum meum bonum, et reducam vos ad locum istum (Jer. XXIX). Secundum anagogem, tandiu in saeculi conversatione moramur, quandiu requiem septenarii numeri mereamur accipere, et, accepta poenitentia, Deus implebit quod promisit, et reducet ad locum nostrum, id est ad Ecclesiam, deinde ad coelestem patriam. Qui ideo percutit, ut [Col. 0996B] sanet; qui dabit nobis finem laboris, et afflictionis, et patientiae. Invocabimus, et orabimus eum, et exaudiemur; quaeremus toto corde, et inveniemus eum.

Quidam septuaginta annos intelligunt juxta illud: Dies annorum nostrorum in ipsis, septuaginta anni (Psal. LXXXIX). In hac ergo praesenti vita, quasi per septuaginta annos captivi detinemur in Babylonia, hoc est, in confusione peccatorum. Aetas quippe hominis septuaginta anni sunt. Si autem octoginta excesserit, labores et dolores sustinebit in Babylonia, id est in praesenti vita, quam nullus fere mortalium transire praevalet sine culpa. Dicatur ergo: Anni nostri sicut aranea meditabuntur; dies annorum nostrorum in ipsis, septuaginta anni. Quasi diceret: [Col. 0996C] Anni nostri meditabuntur sicut aranea, id est nos inanes studemus dolosis et inanibus cogitationibus; in rebus scilicet corruptibilibus laboramus, et inania teximus. Unde bene dicit, meditabuntur anni, non operabuntur; quia sine fructu et utilitate boni operis transeunt, quasi sub inani meditatione. Vel passive accipi potest; meditabuntur, id est reputabuntur anni nostri sicut aranea, id est sicut inanes et inutiles dies annorum nostrorum complebuntur in ipsis, septuaginta anni. Vel dies annorum nostrorum ita breves sunt, quod in ipsis sint septuaginta anni [(45) 1Kb] . Aranea vermis est aeris a nutrimento aeris cognominata, quae exiguo corpore longa fila deducit, et telis semper intenta nunquam [Col. 0996D] desinit laborare, perpetuum sustinens in sua arte suspendium; cujus inani operi recte comparantur anni nostri. Alia littera [(46) 1Kb] : quo temporis spatio dicuntur longaevi, qui etiam usque ad octoginta annos aliquas vires habere videntur. Unde subdit: Si autem amplius vixerint homines septuaginta annis; aut multum vivant, quod rarum est, poterunt esse in potentatibus, id est aliquas vires et potentiam poterunt habere usque ad octoginta annos: et si amplius vixerint, eorum est labor et dolor, id est si ultra octoginta annos vivitur, labor et dolor multiplicatur. Ipsa enim senectus morbus est.

[Col. 0997A] Isidorus [(47) 1Kb] : Senes quidam dictos putant a sensus diminutione, eo quod jam per vetustatem desipiant. Nam physici dicunt, stultos esse homines frigidiores sanguinis, prudentes calidi. Unde et senes in quibus jam friget, et pueri in quibus necdum calet, minus sapiunt. Inde est etiam quod sibi convenit aetas infantium et senum. Senes enim per nimiam aetatem delirant, pueri per lasciviam et infantiam ignorant quod dicunt. Senes autem tantum masculini generis est, sicut anus feminini. Anus namque sola mulier dicitur. Anus autem appellata a multis annis, quasi annosa [(48) 1Kb] . Hinc et vetula, quia vetusta. Sicut autem a sene senectus, ita ab anu anilitas nominata est. Canities autem vocata a candore, quasi candities. Unde est illud:

[Col. 0997B] Florida juventus, lactea canities;
quasi diceret, candida. Senectus autem multa secum bona et mala affert. Bona, quia nos ab impotentissimis dominis liberat, voluptatibus imponit modum, libidinis frangit impetus, auget sapientiam, dat maturiora consilia. Mala autem, quia senium miserrimum est debilitate et odio. Subeunt enim morbi, tristisque senectus. Nam duo sunt, quibus minuuntur corporis vires, senectus scilicet et morbus.

His breviter de senum miseria a beato Isidoro dictis, ad ea iterum necesse est ut redeamus, quae superius omisimus. Supradictum est, quia si ultra octoginta annos vivitur, labor et dolor seni multiplicatur. Ita ad litteram haec dici possunt: sed quia et citra octoginta annos sunt quidam infirmi, et [Col. 0997C] senes, et ultra sunt aliqui vigentes virtutibus, melius est haec mystice accipi. Septuaginta ergo et octoginta, centum quinquaginta sunt. In centum quinquaginta eadem significatio est, quae in quindecim; qui numerus constat de septem et octo; septem significat vetus testamentum propter Sabbatum, quod observari mandabat. Observabant enim patres veteris testamenti septimum diem, septimam septimanam, septimum mensem, septimum annum septimae decadis, qui jubilaeus dicitur. Octo vero significat novum testamentum propter resurrectionem Domini octava die celebratam, quae in novo testamento observatur, ut octava futurae resurrectionis exspectetur. Inde etiam sunt quindecim [Col. 0997D] gradus in templo Salomonis, inde in psalmis quindecim canticum graduum, inde quindecim cubitis aqua diluvii excrevit super summos montes.

Nota ergo diligenter quod dicit: In ipsis septuaginta anni et in potentatibus. Et est sensus: Tales anni nostri meditabuntur, et sic dies annorum nostrorum, id est vita nostra in ipsis septuaginta annis est. Vel ipsi qui sunt septuaginta anni, id est in temporalibus quae promittebantur in veteri testamento, quod significatur per septuaginta. Ideo ergo dixit, septuaginta, quia in veteri testamento promittebantur [Col. 0998A] temporalia, in quibus est vita nostra pertinens ad vetus testamentum. Si autem non ipsis annis sed in potentatibus erit vita nostra, id est, si non erit in temporalibus, sed aeternis et spiritualibus, tunc dies annorum nostrorum erunt octoginta anni, id est vita nostra pertinebit ad novum testamentum, quod significatur per octoginta, vel octo; quia novum testamentum in spe resurrectionis octava aetate futurae. Et amplius eorum labor et dolor, id est quisquis hanc fidem transit et amplius aliquid quaerit, labores et dolores invenit. Vel potest sic intelligi: quasi diceret. Vita quae est in potentatibus, pertinet ad novum testamentum. Et licet homines sint in novo testamento, tamen amplius eorum est labor et dolor, id est licet simus in novo [Col. 0998B] testamento, tamen adhuc habet vita nostra laborem et dolorem, dum in nobis gemimus redemptionem corporis nostri exspectantes. Vel per septuaginta annos potest intelligi appetitus terrenorum, quae septem diebus aguntur, quia per octoginta aeternitas significatur. Sunt ergo dies annorum nostrorum, id est vita nostra in ipsis, septuaginta annis, id est in appetitu et desiderio temporalium. Si autem in potentatibus, id est si in virtutibus fuerit vita nostra, tunc sunt octoginta anni, id est aeternitas et felicitas. In Babylonia ergo, ut praedictum est, hoc est in praesenti vita peccatis et vitiis confusa, quasi in septuaginta annorum aetate sedemus flendo, et suspirando, non temporalia bona concupiscentes, sed coelestis Jerusalem, id est supernae [Col. 0998C] pacis ingressum exspectantes.

Misericorditer adduxit Dominus filios Israel de captivitate Babyloniae, et gentiles de sacrilega idolorum cultura, ac superstitione. Illos reduxit post septuaginta annos de Babylonia ad Jerusalem, istos vero post diuturnam daemonum deceptionem ad sanctam reduxit Ecclesiam. Hoc ergo revelatae gratiae tempus Jeremias propheta in spiritu praevidebat cum Judaeis non credentibus de sanctae Ecclesiae filiis, quamvis longe positis in verbo Domini exsultans dicebat: Ecce dies veniunt dicit Dominus, et non dicent ultra: Vivit Dominus, qui eduxit filios Israel de terra Aegypti; sed vivit Dominus, qui eduxit filios Israel de terra aquilonis et de cunctis [Col. 0998D] terris ad quas ejeceram eos illuc; et reducam eos in terram suam, quam dedi patribus eorum (Jer. XVI). In hoc loco manifeste Christiani populi praedicatur restitutio. Ac si apertius diceret: Ecce dies veniunt, in quibus non dicent ultra: Vivit Dominus, qui eduxit filios Israel per Moysen et Aaron de terra Aegypti, id est carnalem populum Synagogae filium; sed vivit Dominus, qui eduxit filios Israel, spiritualem scilicet populum Ecclesiae filium Deum fide et devotione videntem, de terra aquilonis in qua idola adorando subditi fuerant diabolo; et de cunctis terris, quae sub coelo sunt, ad quas exigentibus peccatis ejecti [Col. 0999A] fuerant, et reducam eos in terram suam, lac et mel fluentem, doctrinam videlicet apostolorum et prophetarum, quam dedi patribus eorum, apostolis videlicet et evangelistis, atque ecclesiasticis viris. Unde dicitur: Cum plenitudo gentium intraverit, tunc omnis Israel salvus fiet (Rom. XI). Possumus et hoc dicere de persecutionibus, quae populo Dei a diebus Neronis usque ad Maximiani tempora acciderunt. Tandem misertus Dominus populo suo reduxit eos de cunctis terris in terram suam, id est in Ecclesiam quam dedit patribus eorum, apostolis scilicet et apostolicis viris. Iterum Dominus subjungit de gentium collectione, dicens: Ecce ego mittam piscatores multos, apostolos scilicet et doctores, et piscabuntur eos. Unde est illud: Venite post me, et faciam vos [Col. 0999B] fieri piscatores hominum (Matth. IV). Sequitur: Et post haec mittam eis multos venatores, ecclesiasticos scilicet viros vel angelos, qui postquam consummatio saeculi advenerit, venentur eos de omni monte spiritualium dogmatum, et de omni colle bonorum operum, et de cavernis petrarum; de apostolis videlicet qui a Christo, qui petra dicitur (I Cor. X), petrae vocantur. Unde et Petro donavit ut petra vocaretur (Matth. XVI), in cujus sensibus requiescentes recte dicuntur translati de petra.

In hoc etiam quod sacra Scriptura Sedeciae captivitatem narrat (Jer. XXXIX), ordinem nostrae captivitatis denuntiat. Gregorius [(49) 1Kb] : Rex Babylonis est hostis antiquus possessor intimae confusionis. Qui prius filios in oculis intuentis trucidavit; quia saepe [Col. 0999C] sic bona opera interficit, ut haec se amittere ipse qui captus est animus dolens cernat. Nam cum gemit plerumque animus, et tamen carnis suae delectationibus victus, bona quae gemit, amans perdit, ea quae patitur damna considerat, nec tamen virtutis brachium contra regem Babylonis, id est contra malignum hostem vitiis resistendo, levat. Sed dum videns perpetrationem nequitiae percutitur, ad hoc quandoque animus peccati usu perducitur, ut ipso quoque hominis lumine privetur. Unde Babylonis rex, extinctis prius filiis, Sedeciae oculos eruit; quia malignus spiritus, subductis prius bonis operibus, et lumen intelligentiae tollit. Quod recte Sedecias in Reblatha patitur, quae multa haec interpretatur. Quandoque enim et lumen [Col. 0999D] rationis clauditur, cum pravo usu et iniquitatis suae multitudine gravatur. Rex Babylonis adduxit Sedeciam in domum suam, et posuit eum in domo carceris usque ad diem mortis ejus; quia anima in confusione vinctam compedibus vitiorum, per malignos spiritus ducitur in domum carceris usque in diem mortis; quia in angustia mentis recluditur, ut mortis sententiam exspectet.

Eamdem etiam Israelitici populi reversionem de Babylonia, et generalem omnium nostrum resurrectionem futuram Ezechiel propheta in visione sua praenuntiabat, cum dicebat: Ostendit mihi Dominus ossa arida multa nimis, et dixit ad me: Fili [Col. 1000A] hominis, putasne vivent ossa ista? Et dixi: Domine Deus, tu nosti (Ezech. XXXVII). Hieronymus: Per hanc resurrectionis parabolam, de resurrectione, id est de reversione populi Israel de Babylonia, agitur. Quomodo enim videtur incredibile quod ossa arida, et multa vetustate confecta ut resurgant; sic resurrectio, id est reversio populi Israel in captivitatem ducti. Sed his nimirum videtur dubium, qui omnipotentis Dei potentiam non noverunt. Sed tamen, inquit Dominus, futura est eorum resurrectio, quia ego locutus sum, et faciam juxta verbum meum. Denique et prior prophetia, in qua montibus Israel antiquus promittitur status, quibus dicitur: Convertar ad vos, et arabimini (Ezech. XXXVI), et caetera ad hoc pertinentia, quae nunc [Col. 1000B] sub parabola dicuntur ad ossa arida, impleto eo quod in Evangelio Dominus loquitur: Quae apud homines impossibilia sunt, apud Deum possibilia sunt (Matth. XIX). Educti sunt ergo Judaei per potentiam simul et clementiam Dei de sepulcris captivitatis, et vinculis quibus in servitute Babyloniae tenebantur astricti. Judaei haec sub Zorobabel completa esse mentiuntur, quando magna commotio facta, et regnum Chaldaeorum in Medos, Persasque translatum est; vel complebuntur in praesentia Christi sui quem exspectant. Nos autem spiritualiter post crucem Salvatoris, et quotidie fieri in his, qui instar Lazari (Joan. XI), peccatorum suorum fasciis colligati ad vocem Domini suscitantur. Et vere sunt domus Israel arentes quondam, et [Col. 1000C] nullam spem habentes salutis, sed, intrante in se spiritu gratiae et porrigente Domino manum, de profundo inferi liberantur. Et qui prius de ossibus aridis, an possent resuscitari, per Ezechielem dixerant: Domine Deus, tu nosti, nunc audient liberati: Modicae fidei, quare dubitasti? (Matth. XIV). Prophetante ergo Ezechiel in verbo Domini, spiritus ingressus est in ossa arida, et vixerunt, ac steterunt super pedes suos. Quidam hoc ad generalem resurrectionem referunt, ubi quomodo in prima creatione hominis insufflavit Deus in faciem ejus et factus est homo in animam viventem, sic et in secunda resurrectione mortuorum insufflante spiritu vivificentur. Unde dicitur: Emitte spiritum [Col. 1000D] tuum, et creabuntur, et renovabis faciem terrae (Psal. CIII). Sed qui de generali resurrectione hoc capitulum legunt, ad resurrectionem sanctorum hoc referunt, de qua dicitur: Beatus qui habet partem in resurrectione prima (Apoc. XX).

Igitur, charissimi, si Babyloniae captivitatem, id est hujus mundi infelicitatem vel peccatorum confusionem quaerimus evadere, et inter electorum agmina resurgere, necesse est ut fragilitatem nostram sollicite consideremus, et poenitendo indesinenter lacrymis peccatorum maculas tergamus, sicut beatum Job in sua percussione fecisse legimus. Teste quippe Scriptura, saniem radebat sedens [Col. 1001A] in sterquilinio (Job. II). Gregorius [(50) 1Kb] : Unde testa nisi ex luto conficitur? Quid vero est sanies corporis, nisi lutum? Saniem ergo testa radere perhibetur. Ac si aperte diceretur: Luto tergebat lutum. Pensabat quippe vir sanctus unde sumptum fuerat quod gestabat; et fragmento vasis fictilis confractum vas fictile, id est carnem infirmam, radebat. Quo facto patenter ostenditur corpus suum quomodo sibi sanum subdidit, quod et percussum sic despiciens curavit; quam ille mollitiem sane suae carni concessit, qui non vestem, non digitos, sed testam vulneribus admovit. Testa ergo radebat saniem, ut semetipsum, et in fragmento considerans etiam de extersione vulneris curam sumeret mentis. Quia vero saepe per ea quae circa corpus sunt, animus inflammatur [(51) 1Kb] , et [Col. 1001B] per hoc quod erga nos agitur, fragilitas nostri corporis ab oculis cordis amovetur; sicut nonnulli saeculares cum temporalibus fulciuntur dignitatibus, dum locis altioribus praesident, dum multorum obsequia sibi suppetere ad votum vident, fragilitatem suam intueri negligunt, et vas quod gestant fictile, quam sit velociter conterendum obliviscentes omnimodo non attendunt. Beatus [(52) 1Kb] autem Job, ut considerationem fragilitatis suae etiam ex circumstantiis traheret, et ante oculos; non quolibet in terra quae poene ubique munda reperitur, sed in sterquilinio sedisse describitur. In sterquilinio ponebat corpus, ut etiam ex loci fetore caperet, quod festine corpus ad fetorem rediret. Sed ecce cum beatus Job tot rerum damna [Col. 1001C] sustinet, tot funeribus pignorum percussus dolet, tot vulnera tolerat; dum decurrentem saniem testa radit, dum per putredinem defluit, in sterquilinio residet; intueri libet quid est quod omnipotens Deus quos tam sibi charos in aeternum conspicit, tam vehementer despiciens affligit? Ecce autem dum beati Job vulnera cruciatusque considero, repente mentis oculos ad Joannem reduco, et non sine gravissima admiratione perpendo, quod ille prophetiae spiritu intra matris uterum impletus, atque, ut ita dixerim, priusquam nasceretur sanctificatus (Luc. I), ille amicus sponsi, ille quo inter natos mulierum major nemo surrexit (Matth. XI), ille qui propheta et plus etiam quam propheta, in carcere mittitur, et pro puellae saltatu capite truncatur (Marc. VI); et vir tantae sanctitatis [Col. 1001D] pro risu turpium moritur. Nunquidnam credimus aliquid fuisse, quod in ejus vita illa sic despecta mors tergeret? Sed quando ille vel in cibo peccavit qui locustas solummodo, et mel silvestre edit? (Matth. III). Quid Deo vel de qualitate sui tegminis deliquit, qui camelorum pilis corpus operuit? Quid de conversatione sua offendere potuit, qui de eremo non recessit? Quis illum loquacitatis reatus polluit, qui disjunctus longe ab hominibus fuit? Quando illum vel silentii culpa attigit, qui ad se venientes tam vehementer [Col. 1002A] increpavit, dicens: »Genimina viperarum quis ostendit vobis fugere a ventura ira?« (Luc. III.) Quid est etiam quod Job Dei testimonio amicis praefertur, et tamen plagis usque ad sterquilinium sternitur? Quid est quod Joannes Dei voce laudatur, et tamen pro temulentis verbis in saltationis praemium moritur? Quid est quod omnipotens Deus sic vehementer in hoc saeculo despicit, quos sublimiter ante saecula elegit; nisi hoc quod pietati fidelium patet; quoniam idcirco sic eos premit in imis, quia videt quomodo remuneret in summis; et foras usque ad despecta dejicit, quia intus usque ad incomprehensibilia perducit? Hinc ergo unusquisque colligat quid illic sint passuri quos reprobat, si hic taliter cruciat quos amat. Aut quomodo feriuntur qui in judicio [Col. 1002B] arguendi sunt, si sic vita eorum premitur, qui ipso judice teste laudantur.

Sed ut perfectius districtione spiritualis disciplinae vitiorum saniem tergamus, necesse est, charissimi, ut iterum flagellati Job verba, beato Gregorio moraliter exponente, audiamus. Ideo quippe eadem verba replicantur, ut audientium cordibus arctius imprimantur. Dicatur iterum de beato Job [(53) 1Kb] : »Testa saniem radebat, sedens in sterquilinio.« Quid enim per testam nisi vigor districtionis, et quid per saniem nisi fluxus illicitae cogitationis accipitur? Percussi ergo testa saniem radimus, cum post pollutiones illicitae cogitationis nosmetipsos aspere dijudicando mundamus. Potest [(54) 1Kb] etiam testa fragilitatem mortalitatis, cursum fragilitatemque pensare, et putredinem [Col. 1002C] miserae delectationis abstergere. Nam, dum quisque considerat, quam citius caro ad putredinem redeat; festine superat hoc quod se de carne intus turpiter impugnat. Cum ergo ex tentatione prava mentem cogitatio influit, quasi ex vulnere sanies decurrit. Sed citius sanies tergitur, si in consideratione nostra fragilitas quasi in manu testa teneatur. Neque enim parvipendenda sunt, quae quamvis usque ad effectum non pertrahunt, tamen in mente illicite versantur. Hinc est quod quasi vulneribus Redemptor saniem radere venerat, cum dicebat: »Audistis quia dictum est antiquis: Non maechaberis. Ego autem dico vobis: Quia omnis, qui viderit mulierem ad concupiscendum eam, jam moechatus est in corde suo [Col. 1002D] (Matth. V).« Sanies itaque tergitur, cum culpa non solum ab opere, sed etiam a cogitatione resecatur. Hinc est etiam quod Jeroboal [(55) 1Kb] , cum a paleis frumenta excuteret, angelum vidit; ad cujus imperium protinus haedum coxit, quem supra petram posuit, et jus carnium desuper fudit. Quae angelus virga tetigit, eaque ignis de petra exiens consumpsit (Judic. VI). Quid est enim frumentum virga caedere, nisi rectitudine judicii a vitiorum paleis virtutum grana separare? Sed haec agentibus angelus apparet; quia [Col. 1003A] tanto magis Dominus interiora denuntiat, quanto se studiosius homines ab exterioribus purgant. Qui occidi haedum praecipit, id est omnem appetitum nostrae carnis immolari, carnesque supra petram poni, et jus carnium desuper fundi. Quem ergo alium signat petra, nisi eum de quo per Paulum dicitur: »Petra autem erat Christus (I Cor. X)?« Carnes itaque super petram imponimus, cum corpus nostrum in Christi imitatione cruciamus. Jus etiam carnium desuper fudit, qui in conversatione Christi, ipsas etiam a se carnales cogitationes exinanivit. Quasi enim jus in petra liquida funditur, quando mens cogitationum carnalium fluxu vacuatur. Quae tamen mox angelus virga tangit, quia intentionem nostram nequaquam potestas divini adjutorii deserit. De petra [Col. 1003B] ignis exiit qui jus carnesque consumit; quia afflatus a Redemptore spiritus tanta cor nostrum compunctionis flamma concremat, ut omne quod in eo est illicitum, operis et cogitationis exurat. Quod ergo illic est jus in petram fundere, hoc hic saniem testa mundare. Perfecta enim mens solerter invigilat, ut non solum perversa agere renuat, sed omne etiam quod in se per cogitationes turpiter liquatur, tergat. Sed saepe de ipsa victoria belli agitur, ut cum immunda cogitatio vincitur, victoris animus elatione pulsetur. Sic ergo mentem necesse est per munditiam erigi, ut tamen sollicite debeat in humilitate substerni. Unde et cum de sancto viro diceretur. »Testa saniem radebat,« protinus apte subjungitur, »sedens in sterquilinio.« In sterquilinio quippe sedere est, vilia [Col. 1003C] de se quempiam et abjecta sentire. In sterquilinio nobis sedere est, ad ea quae illicite gessimus, mentis oculos poenitendo reducere; ut cum ante nos peccatorum stercora cernimus, omne quod in animo de elatione surgit inclinemus. In sterquilinio sedet, qui infirmitatem suam sollicitus respicit, et sese de bonis, quae per gratiam perceperat, non extollit. An non apud se in sterquilinio Abraham sedebat, qui dicebat: »Loquar ad Dominum meum cum sim pulvis et cinis?« (Gen. XVIII). Aperte enim cernimus, in quo se apud se loco posuerat, qui pulverem se ac cinerem, etiam cum loqueretur cum Deo, aestimabat. Si igitur ita se despicit, qui usque ad honorem divinae collocutionis ascendit, sollicita intentione pensandum est qua [Col. 1003D] poenae illi feriendi sunt, qui et ad summa non proficiunt, et tamen de minimis extolluntur. Nam sunt nonnulli, qui cum parva agunt, de semetipsis magna sentiunt, et caeteros virtutum meritis excedere putant. Hi nimirum apud se introrsus humilitatis sterquilinium deserunt, et elationis fastigia ascendunt, illum videlicet imitantes, qui accepta conditionis dignitate contentus non fuit, dicens: »In coelum conscendam, super astra coeli exaltabo solium meum (Isa. XIV).« Unde et reproba ei conjuncta Babylonia, id est confusa multitudo peccantium, dicit: »Sedeo regina: et vidua non sum (Isa. XLVII, sec. LXX).« Quisquis ergo introrsus intumescit, in altum se apud semetipsum [Col. 1004A] ponit. Sed eo gravius sese in infimis deprimit, quo se infima veraciter sentire contemnit. Sunt ergo nonnulli, qui nihil quidem virtutis agere student, sed tamen cum alios peccare conspiciunt, justos se in eorum comparatione suspicantur. Neque enim corda omnium una vel similis culpa transfigit. Hunc namque superbia illaqueat, illum forsitan ira supplantat, hunc avaritia cruciat, illum luxuria inflammat. Et plerumque contingit, ut is quem superbia deprimit, qualiter ira alium succendat, respicit; et quia se non citius ira instigat, meliorem se iracundo jam deputat, atque apud semetipsum quasi de justitia extollitur, quia pensare negligit vitium quo gravius tenetur. Plerumque contingit, ut is quem avaritia sauciat, alium in luxuriae voragine mersum cernat; et quia se [Col. 1004B] a pollutione carnali alienum respicit, quibus ipse sordibus spiritualis vitii intrinsecus non attendit. Dumque in alio pensat malum quod ipse non habet in se, negligit considerare quod habet. Sicque fit ut eo securius ad aliena superbiat, quo sua negligentius ignorat. At contra hi, qui ad alta virtutum surgere veraciter appetunt, cum alienas culpas audiunt, protinus cor ad proprias reducunt; et tanto rectius illas dijudicant, quanto verius istas deplorant. Quia igitur electus quisque in infirmitatis suae consideratione se comprimit, dicatur recte quod vir sanctus in sterquilinio dolens sedet. Qui enim vere se humiliat, continuae considerationis oculo delictorum sordes, quibus sit circumseptus, proficiens pensat. Debemus ergo, ut supradictum est, per asperitatem poenitentiae [Col. 1004C] ipsa delectationum vulnera tergere, et censura districtionis rigidae si quis fluxus emanat in cogitatione mundare. Omnino Dei faciem videre non poterit, quisquis a peccatis et vitiis sese mundare neglexerit. Beati enim mundo corde; quoniam ipsi Deum videbunt (Matth. V). Qui ergo cupit ad electorum Dei societatem pertingere, et divinae majestatis essentiam intueri; summopere mentis et corporis munditiam studeat conservare, et antiqui hostis tentationibus viriliter resistere, qui nunquam desinit bonos electorum mores inquinare.

Ipse enim diabolus tribus modis bona nostra, ut ait beatus Gregorius [(56) 1Kb] , insequitur, ut quod rectum coram hominibus agitur, in interni judicis conspectu [Col. 1004D] vitietur. Aliquando enim intentionem polluit, ut sequens actio ab origine immunda sit. Sed si hoc non praevalet, in ipsa actione quasi in itinere se opponit: ut cum proposito mentis securior quis graditur, subjuncto latenter vitio quasi ex insidiis perimatur. Aliquando vero nec intentionem vitiat, nec in itinere supplantat; sed opus bonum in fine actionis illaqueat. Unde dicitur: In via hac qua ambulabam, absconderunt laqueum mihi (Psal. CXLI). Ac si diceret: In via hac qua ambulabam, id est in Christo: hoc enim celant, quod Christi sum. In hac via ponunt laqueum, non secundum rei veritatem, sed quantum ad se, id est quantum ad opinionem suam; [Col. 1005A] quia ponere intendunt, sed extra viam ponunt; sicut et haeretici non in via ponunt, sed extra abscondunt laqueum. Unde alibi: Juxta iter scandalum posuerunt mihi (Psal. CXXXIX). Augustinus: In via ergo secundum votum eorum ponitur laqueus, sed juxta viam secundum veritatem. Christus enim est via, qui non sinit eos laqueum ponere in via, ut non sit nobis, qua eamus. Sinit tamen ponere juxta viam, ne declinemus. Non solum immundi spiritus juxta viam ponunt laqueum, sed et pravi homines. Nam et ille in via se putat scandalum ponere, qui dicit: Colis Deum crucifixum [(57) 1Kb] ? Reprehendit enim crucem Christi, quam non intelligit. Hoc enim intelligenti non est scandalum, sed gloria. Vel via in hoc loco accipitur charitas.

[Col. 1005B] Nota, quod alibi pluraliter dixit, semitas [(58) 1Kb] meas, hic singulariter, viam; quia multae sunt viae et una. Multae sunt viae, quia multa praecepta. Una est via, quia omnia ad unum, id est ad charitatem, rediguntur. In via ergo hac, id est in charitate, quae omnia tolerat, quam pro te patiendo ambulabam, absconderunt persecutores juxta opinionem suam, laqueum mihi. Supradictis ergo modis iter nostrum diabolus insequitur, ut bona nostra in conspectu Dei reproba habeantur, sicut Jeremias figuraliter ostendit, dicens.

Venerunt octoginta [(59) 1Kb] viri de Sichem, et de Silo, et de Samaria, rasi barba, et scissis vestibus, et scalentes: munera et thus habebant in manibus, ut offerrent [Col. 1005C] in domo Domini (Jer. XLI) [(60) 1Kb] . Barbam radunt, qui sibi de propriis viribus fiduciam subtrahunt. Vestes scindunt, qui sibimetipsis interioris laceratione decoris non parcunt. Oblaturi in domum Domini thus et munera veniunt, qui se exhibere in Dei sacrificio orationem cum operibus pollicentur. Sed tamen si se in sanctae devotionis via caute redire conspiciunt, Ismael Nathaniae filius in eorum cursu venit; quia quilibet malignus spiritus, prioris sui, Satanae exemplo, in superbiae errore generatus, se ad decipiendum opponit. De quo bene dicitur, quia »incedens et plorans ibat;« quia ut devotas mentes interimere [(61) 1Kb] praetereundo praevaleat, se sub velamine virtutis occultat; et dum concordare se vere lugentibus simulat, ad cordis intima securius admissus [(62) 1Kb] , intus qui latet [Col. 1005D] citius occidit; quia plerumque se promittit ad altiora provehi. Unde dixisse perhibetur: »Venite ad Godoliam filium Aicham.« Et dum majora promittit, etiam minima subtrahit. Unde dictum est: »Cum venissent ad medium civitatis, interfecit eos.« Viros ergo ad offerenda Deo munera venientes in medio civitatis interficit, quia divinis rebus deditae mentes, nisi se magna circumspectione custodiant, hoste subripiente, dum [Col. 1006A] devotionis portant hostiam, in ipso itinere perdunt vitam. Unde apte subjungitur: »Decem viri reperti sunt inter eos, qui dixerunt ad Ismaelem: Noli occidere nos; quia habemus thesauros in agro, frumenti, et hordei, et olei, et mellis. Et cessavit; et non interfecit eos cum fratribus suis (Jer. XLI).« Thesaurus enim in agro spes est in poenitentia. Quae, quia non cernitur, quasi in terra cordis suffossa continetur. Quia ergo thesauros [(63) 1Kb] in agro habuere, servi sunt. Qui enim post in cautelae suae vitium ad lamentum redeunt, nec capti moriuntur. Cum enim antiquus hostis nec in exordio intentionis ferit, nec in itinere actionis intercipit, duriores in fines laqueos tendit; quem tanto nequius obsidet, quanto solum finem [(64) 1Kb] remansisse sibi ad decipiendum videt. Hos namque [Col. 1006B] fini suo appositos Propheta laqueos viderat, cum dicebat: »Ipsi calcaneum meum observabunt (Psal. LV).« Per calcaneum enim, qui finis est corporis, terminus figuratur actionis. Ut ergo supra scribitur, antiquus hostis semper nos decipere nititur ut opera nostra ante oculos Dei reproba habeantur. Mala ut faciamus, frequenter suggerit; bona, si qua sunt omnimodis vitiare contendit. Nos ne ad summa tendamus toto conamine impedit; et ut proclivius ad ima ruamus libenter impellit. Ipse in coelo creatus pro sua nequitia usque in infernum miserabiliter cecidit, et nos secum causa invidiae ad aeternam damnationem perducere cupit. Nunquam ei aliquid mali fecimus; sed quia, Deo miserante, ad coelestem patriam, [Col. 1006C] unde ipse ejectus fuit vocati sumus, idcirco invidens elaborat, ut nos in infernum praecipitet totis nisibus. Non enim sufficit, quod virtutibus spoliatos de paradisi nos amoenitate in hujus mundi infelicitatem dejecit; sed etiam, quod est gravius, ut ad aeternum, quod absit! interitum perducat innumeris artibus non desistit. Ipse antiquus hostis Nabuchodonosor dicitur, eo quod nos de Jerusalem, id est de visione pacis captivos in Babylonem, hoc est in confusionem vitiorum perduxerit, et gravissimo suae crudelitatis jugo subdiderit, de quo dicitur: Grave jugum super filios Adae a die nativitatis eorum, usque in diem sepulturae illorum in matrem omnium (Eccli. XL). Quid ergo, fratres charissimi? Nunquid hujus tam crudelissimi tyranni persuasionibus [Col. 1006D] debemus cedere, aut assensum praebere? Nequaquam. Imo, quod est utilius, totis viribus resistere cum Dei juvamine debemus. Unde beatus Jacobus ad duodecim tribus loquens, ait: Resistite diabolo, et fugiet a vobis, appropinquate autem Deo, et appropinquabit vobis (Jac. IV). Resistamus igitur, dilectissimi; Deo juvante, diabolo ejusque pessimis suasionibus; et sequamur Christum, pretioso sanguine [Col. 1007A] cujus a Domino ejusdem antiqui hostis redempti sumus. Potius ergo, quia et felicius debemus piissimum sequi pastorem, qui nos redemit, quam impiissimum praedonem, qui nos captivavit. Diabolus per superbiam atque invidiam nos a statu rectitudinis in hac valle lacrymarum projecit; Christus vero per charitatem et humilitatem nos ad coelestem patriam revocavit. Tanta fuit superbia diaboli atque invidia, ut nobis mortem propinaret; sed tantum praevaluit Christi charitas et humilitas, ut nos in primo gradu ac dignitate misericorditer restauraret. Pestifera diaboli superbia nobis usque ad mortem nocuit; salutaris Christi humilitas nos a morte eripuit. Diabolus, ut perversitatis exemplum nobis tribueret, per superbiam dicit: In coelum ascendam [Col. 1007B] (Isa. XIV); Christus ad nostram eruditionem per humilitatem ait: Humiliata est in terra vita mea (Psal. XLIII). Diabolus per superbiam dicit: Ero similis Altissimo (Isa. XIV); Christus per humilitatem, cum esset in forma Dei, exinanivit semetipsum factus obediens Deo Patri usque ad mortem (Philipp. II). Diabolus superbus et cupidus dicit: Super astra Dei ascendam, et in monte testamenti Dei in lateribus aquilonis exaltabo solium meum (Isa. XIV); Christus humilis ac benignus dicit: Discite a me, quia mitis sum, et humilis corde (Matth. XI). Diabolus superbus et cupidus dicit per Pharaonem: Deum nescio, et Israel non dimittam (Exod. V); Christus humilis et benignus dicit: Si dixero quia non novi Patrem meum, ero similis vobis mendax. Sed scio eum, et [Col. 1007C] mandata ejus servo (Joan. VIII). Diabolus superbus et cupidus dicit: Mea sunt flumina, et ego feci ea (Ezech. XXIX). Christus humilis ac benignus ait: Non possum ego a meipso facere quidquam (Joan. V). Sed Pater meus in me manens, ipse fecit opera (Joan. XIV). Diabolus cupidus dicit: Mea sunt omnia regna mundi et gloria eorum; et cui voluero, dabo ea (Luc. IV). Christus, cum dives esset, pro nobis factus est pauper, ut ejus inopia nos divites redderemur (II Cor. VIII). Diabolus superbus et cupidus dicit: Sicut colliguntur uvae, vel ova, quae derelicta sunt, sic universam terram ego congregavi; et non fuit qui moveret pedem vel pennam, et aperiret os, atque ganniret (Isa. X); Christus humilis et mitis dicit: Factus [Col. 1007D] sum pellicano similis (Psal. CI). Et iterum: Vigilavi, et factus sum sicut passer solitarius in tecto (ibid.). Diabolus superbus et cupidus dicit: Exsiccavi vestigio pedum meorum omnes rivos aggerum (Isa. [Col. 1008A] XXXVII): Christus humilis et mitis dicit: Non quaero gloriam meam, sed honorifico Patrem meum (Joan. VIII). Diabolus et superbus et invidus superbe extollitur usque in coelum. Et ut ad ultimum concludam, diabolus per superbiam cum ruina magna in infernum praecipitatur, Christus cum humilitate ad coelos elevatur.

Ideo, fratres charissimi, paucos vobis diabolicae fraudis laqueos, et sanctae humilitatis gradus ex beati Augustini [(65) 1Kb] dictis descripsi, ut facilius valeatis intelligere, qualiter hos evadere, et per humilitatem ad coelestia possitis regna pertingere. Si ergo, dilectissimi, veraciter cursum nostri certaminis volumus perficere, et ad aeternam beatitudinem pervenire; caveamus in primis cupiditatem [Col. 1008B] noxiam et superbiam diabolicam, et cum omni humilitate conemur sequi vestigia Christi. Et quia jam saepe dictum est, diabolus nos per superbiam captivavit, et Christus per humilitatem redemit; idcirco oportet nos diabolo omnibus modis renuntiare, et Christum omni animi virtute atque instantia sequi, eique gratias referre, et gratulanter cum omnibus sanctis dicere: In convertendo Dominus captivitatem Sion; facti sumus sicut consolati (Psal. CXXV). Septimus est iste gradus in figura veteris testamenti, qui septenario significatur; per venturum Christum reversionem fidelium de captivitate vitiorum quasi de Babylonia prophetat. Unde pro qua reversione jam consolatio est et seminatio in operibus bonis atque misericordiae, ut plus metatur. [Col. 1008C] Et loquitur hic Propheta de illa reversione velut praeterita, cum tamen esset adhuc futura, prophetali certitudine, in persona eorum qui sunt redempti sanguine Christi, et conversi a captivitate spirituali, scilicet mente, quia serviunt legi Dei qui haec cantant, dum peregrini et gementes sunt in via, redemptionem corporis exspectantes. Ergo jam sunt redempti, et ex parte adhuc redimendi. In persona ergo redemptorum, quasi de Babylonia redeuntium, ait: In convertendo Dominus captivitatem Sion, facti sumus sicut consolati. Gratias igitur agamus eidem Domino nostro Jesu Christo, qui nos nascendo, moriendo, resurgendo, ascendendo, de captivitate diaboli eripuit, et ad societatem supernorum civium [Col. 1008D] voluntate Patris ad magnam consolationem vocavit: ad quam nos dignetur ille perducere, qui cum eodem Patre et Spiritu sancto in Trinitate perfecta vivit et regnat Deus per omnia saecula saeculorum. Amen



SERMO VICESIMUS OCTAVUS IN LITANIIS.
[Col. 1009]

[Col. 1009A] Litaniarum nomen multi Latini dicunt, et tamen hujus nominis interpretationem nesciunt. Dignum est itaque ut, qui hos dies causa amoris Dei, et animarum suarum simul et corporum salutis devote celebrant interpretationem hujus nominis sciant. Debent ergo hi dies a fideli plebe in jejunio et oratione celebrari, et cur vel a quo instituti fuerint, non debent ignorari. Litaniae igitur, ut ait Hispaniarum doctor Isidorus [(66) 1Kb] , Graeco nomine appellantur, quae Latine Rogationes dicuntur. Inter litanias vero et exomologesim hoc differt, quod exomologesis pro sola peccatorum confessione agitur, Litaniae vero propter rogandum Deum, et impetrandam in aliquo misericordiam ejus, agi praecipiuntur. Sed licet utrumque vocabulum sub una designatione habeatur, jam [Col. 1009B] non distat vulgo utrum Litaniae an exomologesis dicantur. Supplicationis autem nomen quodammodo nunc ex gentilitate retinetur. Nam feriae, aut legitimae erant apud eos, aut indictae. Indictae autem, quia paupertas antiqua Romanorum ex collatione sacrificabant, aut certe de bonis damnatorum. Unde et supplicationes dicebantur sacrificia, quae de bonis damnatorum fiebant. Supplicatio itaque a supplicio dicebatur. Sacrae enim res de rebus exsecrandorum fiebant.

Quia ergo, fratres charissimi, Rogationum dies pro temporalis vitae commoditate, atque animarum salute optamus celebrare; libet propter simpliciores, unde exordium sumpserint, breviter commemorare. Non enim absque evangelica et apostolica auctoritate [Col. 1009C] in consuetudinem venisse credendae sunt. Denique Dominus in coelum ascensurus, cum Spiritum sanctum apostolis frequenter se promisisset missurum, ait inter caetera: Vos manete in civitate, quoadusque induamini virtute ex alto (Luc. XXIV). Illi autem postquam in coelum ascendisse eum viderunt, regressi sunt in Jerusalem cum gaudio magno; et sicut Lucas evangelista meminit, erant quotidie in templo, laudantes et benedicentes Deum (ibid.). Ut autem digni esse mererentur accipere Spiritum sanctum, jejuniis et orationibus insistentes seipsos praeparabant, sicut idem Lucas in Actibus apostolorum commemorat, dicens: Erant omnes unanimiter perseverantes in oratione cum mulieribus, et Maria matre Jesu, et fratribus ejus (Act. I). Postquam autem Spiritum [Col. 1009D] sanctum de coelo a Patre et Filio missum acceperunt, et ad praedicandum gentibus Evangelium per universum mundum dispersi sunt; hos dies successoribus suis, ut credimus, observandos tradiderunt, [Col. 1010A] et exinde devotio Christiana annua eos religione celebrare coepit, ut ejusdem Spiritus sancti dono participes fieri mererentur.

Quod autem nunc ab Ecclesia hi dies non post Ascensionem, sed ante Ascensionem Domini aguntur, haec res in causa est [(67) 1Kb] . Sanctus Mamertus Viennensis Ecclesiae episcopus occulto Dei judicio multas incommoditates sustinuit cum omni populo suo. Tempore ergo episcopatus sui terraemotus maximus accidit, qui multas ecclesias, etiam et multorum domos concussas subvertit, et multae bestiae, lupi videlicet et aliae ejusdem feritatis, ingrediebantur civitatem, devorabantque homines, et hoc per totum annum fecerunt. Cum autem venisset sanctum Pascha, et idem episcopus missarum solemnia celebrasset, [Col. 1010B] in ipsa vigilia, id est primo mane Dominicae Resurrectionis, palatium regis, quod in eadem urbe fuit, divinitus igne accensum est. Et cum hi perversi casus perversorum malorum quotidie fierent, appropinquante Ascensionis Domini die, indixit vir sanctus triduanum jejunium omni populo in gemitu et spiritu contritionis, et paulo post cessavit ipsa tribulatio et subversio [(68) 1Kb] . Post haec autem congregati sunt episcopi Galliarum apud eamdem Viennam, praecipuam scilicet Galliarum urbem, atque in commune statuerunt ut in singulis Ecclesiis triduana jejuniorum observatio digna veneratione usque in praesens ante Ascensionis Domini diem celebraretur. Quae consuetudo apud nos, imo [Col. 1010C] in universa fidelium Ecclesia, pro diversis calamitatibus usque hodie devotissime recolitur, tum pro remissione peccatorum, tum pro pace, tum pro pestilentia et conservatione frugum, tum pro caeteris necessitatibus.

Quia ergo dies Rogationum, id est supplicationum, celebrare debemus, dignum, dilectissimi fratres, duximus ut de verbis Domini, sicut a sanctis Patribus jamdudum exposita sunt, ad communitionem vestram aliqua dicamus. Sciens Dominus in adversitatibus et assiduis necessitatibus humano generi valde necessariam esse orationem, docet nos per quamdam similitudinem quia nulla adeo sunt utilia, nulla adeo victricia arma, sicut oratio assidua. Dominus igitur loquens hominibus, ideo eis [Col. 1010D] proponit ea quae magis erant usitata, ut facilius per cognita perveniant, ipso monente simul et juvante; ad incognita. Proponit ergo eis similitudinem de amico importune orante, et per importunitatem, [Col. 1011A] quae petierat, impetrante. Videns ipse gloriosissimus, imo et sapientissimus Magister, Dei scilicet et Virginis Filius, post liberi arbitrii amissionem, nullum a nobis ipsis bonum habere posse; non solum ad orandum devotissimos, sed etiam instantissimos hortatur et admonet, ut quod minus naturae in nobis possibilitas habet, orando ab illo impleretur qui ait: Sine me nihil potestis facere (Joan. XV). Nam cum ipse orationi incumberet, ut supra evangelicus sermo retulit, accesserunt ad eum discipuli ejus, et rogaverunt illum dicentes: Domine, doce nos orare, sicut Joannes Baptista docuit discipulos suos (Luc. XI). Quibus ille benignissimus Magister ait: Sic orate: Pater noster, qui es in coelis; sanctificetur nomen tuum; adveniat regnum tuum; fiat voluntas [Col. 1011B] tua, sicut in coelo et in terra. Panem nostrum quotidianum da nobis hodie. Et dimitte nobis debita nostra, sicut et nos dimittimus debitoribus nostris. Et ne nos inducas in tentationem. Sed libera nos a malo. Amen (Matth. VI). In quibus verbis, quid principaliter petere debeamus, breviter comprehendit.

Inter haec autem sciendum est quod alia dona sunt naturalia, alia vero non. Naturalia sunt, ut quinque sensus corporis; non naturalia, ut fides, spes et charitas, et caetera hujusmodi. Unde in Epistolis canonicis legitur: Omne datum optimum, et omne donum perfectum desursum est, descendens a Patre luminum (Jac. I). Datum vocat naturale, donum vero non naturale. Eorum autem, quae non [Col. 1011C] sunt naturalia, alia sunt, sine quibus nemo potest salvari, ut fides, spes, charitas; alia vero sine quibus homo potest salvari, ut sine dono prophetandi, et sine dono linguarum, et caeteris talibus.

Notandum vero est quod quatuor sunt, quae se inferunt, scilicet petitiones, dona, virtutes et praemia. Primitus aliquid petimus a Deo, deinde datur; postea virtutes sequuntur; ad ultimum vero praemia. Sciendum itaque est quod septem sunt petitiones in hac oratione Dominica, et septem sunt dona sancti Spiritus, quae in Isaia habentur (Isa. XI), et septem virtutes, et septem dona sive beatitudines, quae scilicet virtutes et praemia a Domino ponuntur in Evangelio (Matth. V).

[Col. 1011D] Modo videndum est quae sunt petitiones, quae dona, quae virtutes, quae praemia, et quomodo concordent ad se invicem. Prima petitio est, liberari nos a malo: quae ultima ponitur in Pater noster; secunda petitio, non induci in tentationem; tertia, dimitti nobis peccata nostra; quarta, dari nobis panem nostrum quotidianum; quinta, fieri in nobis voluntatem Dei; sexta vero, ut regnum Dei adveniat; septima, ut sanctificetur nomen Dei.

Primum donum est spiritus timoris Domini; secundum, spiritus pietatis; tertium, spiritus sapientiae; quartum, spiritus fortitudinis; quintum, spiritus consilii; sextum, spiritus intellectus; septimum, spiritus scientiae. Prima virtus est paupertas; secunda, mansuetudo; tertia, lugere sua et [Col. 1012A] aliorum peccata; quarta, esurire et sitire justitiam; quinta, habere misericordiam; sexta, habere mundum cor; septima, pacificum esse. Prima beatitudo est, habere regnum coelorum; secunda, possidere terram; tertia, consolatio: quarta, saturatio; quinta, misericordiae consecutio; sexta, Dei visio; septima, Filium Dei appellari.

Prima autem petitio, scilicet liberari a malis, nihil est aliud quam abdicare omnem concupiscentiam, quod primum facere debemus; et quia hoc non possumus facere, nisi in spiritu timoris Domini, ideo istud donum bene concordat cum ista petitione, et ex hoc sequitur prima virtus, id est paupertas; et ex virtute, prima beatitudo, quae est habere regnum coelorum, et haec communis est [Col. 1012B] omnibus bonis. Et quia cum volumus abdicare terrenas concupiscentias, solent insurgere tentationes; debemus secundam facere petitionem, scilicet non nos induci in tentationem: et hoc est condonare convicia, etiam convicia inferentibus, et hoc nequit fieri sine spiritu pietatis, ex qua re concordat cum hac petitione. Et quia hoc fit per mansuetudinem, sequitur mansuetudo, et ex hac virtute sequitur beatitudo secunda, scilicet possidere terram. Terram vocat hoc illud idem, quod regnum coelorum; et est magis possidere quam habere. Tertia autem petitio est, dimitti nobis peccata, sicut et nos dimittimus debitoribus nostris; et quia hoc nequit fieri sine spiritu scientiae, bene concordat cum hac petitione: et ex hoc sequitur tertia virtus, [Col. 1012C] scilicet lugere sua et aliorum peccata; et ex hoc sequitur tertia beatitudo, scilicet consolatio, quia consolabimur in futuro. Quarta autem petitio, dari nobis panem quotidianum. Panem vocat corpus et sanguinem Domini, quod nos confortat in hoc saeculo, et laetificabit in futuro; et hoc nequit fieri sine spiritu fortitudinis, ex qua re concordat cum ista petitione, et ex hoc sequitur quarta virtus, scilicet esurire et sitire justitiam, quia plenarie non possumus eam habere ad praesens: et ex hoc sequitur quarta beatitudo, scilicet saturatio; quia saturabimur in aeterna beatitudine.

Et est notandum quod tres priores petitiones possunt impleri in hoc saeculo; tres nonnisi in futuro; [Col. 1012D] media autem et in hoc, et in futuro impleri potest, quia in hoc nos confortat corpus Domini, et in futuro laetificabit. Quinta autem petitio est, voluntatem Dei fieri in nobis, quod nihil aliud est quam voluntati Dei in nullo resistere, quod nullus in hoc saeculo implere potest; et cum hac petitione bene concordat spiritus consilii, et misericordia, quae est quinta virtus, et quinta beatitudo, quae est misericordiae consecutio. Sexta petitio est, ut adveniat regnum Dei, id est ut ad visionem Dei veniamus. Regnum vocat hic visionem Dei, et debemus petere ut adveniat regnum, id est ut veniamus ad visionem Dei. Et bene concordat cum spiritu intelligentiae, qui est sextum donum, et cum sexta virtute, quae est nos esse mundos corde, et cum sexta beatitudine, [Col. 1013A] quae est Dei visio. Septima petitio est, sanctificari nomen Dei, quod nihil aliud est quam delectari in nomine ejus: et cum hac bene concordat spiritus sapientiae, et esse pacificum, quae est septima virtus, et Filium Dei vocari, quae est septima beatitudo.

Et nota quod differentia est inter esse pacificum et mundum corde, et spiritum sapientiae et spiritum intelligentiae. Pacificus dicitur, qui nullum motum sentit in carne; mundus corde est, qui licet motum sentiat, tamen resistit. Spiritum intelligentiae dicitur quis habere, qui cum magno desiderio, quae Dei sunt, intelligit. Ille autem dicitur habere spiritum sapientiae, qui postquam, quae Dei sunt, intelligit, in illis delectatur.

[Col. 1013B] Diximus septem esse petitiones, et septem dona, et septem virtutes, et septem beatitudines. Ideo septem beatitudines posuit, quia ipsorum, qui sunt pauperes spiritu, et illorum, qui persecutionem patiuntur propter justitiam, est regnum coelorum, quae est una et eadem beatitudo.

Sed notandum quod Isaias a superiori incipit dono, Christus vero ab inferiori virtute; ideo scilicet, quia Isaias descensum Dei ad homines ostendebat, Christus vero ascensum hominis ad Deum insinuabat. Ut ergo superius dictum est, Dei Filius petentibus discipulis, imo et per eos nobis, sic praecepit orare, id est has supradictas septem petitiones in oratione Dominica petere, ac deinde cum [Col. 1013C] quanta instantia in petendo perseverare debeamus, adjuncta similitudine ostendit, dicens: Quis vestrum habebit amicum et ibit ad illum media nocte? (Luc. XI.) Spiritualiter atque veraciter amicus iste Deus omnipotens intelligitur, qui cum sit Deus et Conditor totius creaturae, fideles servos et amicos vocare dignatus est, dicens: Jam non dicam vos servos, sed amicos meos (Joan. XV) Et iterum: Vos autem dixi amicos; quia omnia quaecunque audivi a Patre meo, nota feci vobis (ibid.).

O sapientissime coelorum ac terrae, omniumque creaturarum factor! O clementissime humani generis reparator! O benignissime totius mundi gubernator! Qui servulos tuos, quos ex nihilo creasti, [Col. 1013D] non dedignaris vocare amicos! Servi inutiles sumus (Luc. XVII), terrenum fundamentum habemus, fragilitatem carnis gestamus, in sterquilinio vitiorum sedemus, vitare peccata perfecte non possumus, in pulvere commoramur, in domo lutea habitamus, et tu, altissime Rex, sine initio aeternaliter manens, sine fine regnans, omnia circumplectens, cuncta regens, bona diligens, iniquitatem nolens, in quo et per quem cuncta subsistunt elementa, sine quo totum nihil: qui coelos palmo ponderasti, molem terrae tribus digitis appendisti, mari terminum posuisti, inferna potenter penetrasti, tangis montes et fumigant (Psal. CXLIII), respicis terram, et contremiscere eam facis, cujus faciem semper angeli et spiritus justorum videre [Col. 1014A] desiderant: qua visa satiantur sine fastidio, et videre desiderant sine labore, et satiari sine necessitate, in cujus conspectu coeli non sunt mundi, cujus pulchritudinem sol et luna mirantur; imo in comparatione claritatis cujus non lucere sed obscurari videntur; cujus voluntas omnipotentia, cujus opus misericordia, cujus imperio reviviscunt mortui, cujus ope confortantur infirmi, cujus gratiam desiderant omnes sancti, cujus iram formidant impii: qui ubique regnas et in nubibus tonas, cujus laudem nemo ad plenum valet exprimere, cujus sapientiam nullus potest in toto cognoscere, cujus magnitudinem non capit mundus, cujus essentia nequit ab aliquo perfecte videri, cujus pax exsuperat omnem sensum, cujus majestas nec incipit, [Col. 1014B] nec desinit: et quamvis summe bonus sis et mirabilis, immensus, incomprehensibilis, inaestimabilis, inenarrabilis et incommutabilis; tamen eos, qui tibi fideliter serviunt, a peccatis et vitiis tua gratia emundas, virtutibus illustras, tuaeque ineffabilis amicitiae propter nimiam charitatem tuum participes facis. O misericordiosissime Pater! quas tibi dignas possumus gratias referre pro tam innumeris atque immensis beneficiis, quae indignis nobis dignatus es tribuere? Vel quibus te laudibus honorare poterit humani generis fragilitas digne, cui benignissime aperuisti sinum gratiae tuae? Quibus etiam meritis tuam incomparabilem promereri amicitiam poterimus, nisi ut tuis praeceptis semper obedientes simus? Lumine itaque vultus tui, [Col. 1014C] summe regum imperator, corda nostra illumina, ut tua jugiter in omnibus perficiendo mandata, in tua dulcissima permanere sine fine valeamus amicitia.

Notandum inter haec, fratres charissimi, quia inter Dei amicos computari non poterit, quisquis praecepta illius implere neglexerit. Qui vero illa sine fraude, causa videlicet amoris Dei, custodire nititur, recte amicus Dei vocatur. Unde dicitur: Vos amici mei estis, si feceritis quae ego praecipio vobis (Joan. XV).

Evangelica iterum similitudo quam Dei Filius ad excitandos fidelium animos, ut persistant in oratione, proposuit, ad memoriam reducatur, ut enucleatius [Col. 1014D] pertractata apertius intelligatur. Quis vestrum, inquit, habebit amicum (Luc. XI), etc. Amicus iste, ut jam superius dictum est, spiritualiter Deus omnipotens intelligitur. Nox vero in omni loco tribulationem significat. Sicut enim dies ad laetitiam, sic nox ad tristitiam pertinet. Veniendum est ergo ad amicum media nocte, quia in tribulationis pressura nec ad vindictam praeparare, neo nosmetipsos frangere debemus, sed ejus auxilium humiliter flagitare, qui ait: In mundo pressuram habebitis; sed confidite, quia ego vici mundum (Joan. XVI). Cum enim Deus semper sit rogandus, maxime tamen cum persecutio saevit, sive tempestas acciderit; ne in tribulatione deficiamus, ejus adjutorium postulare debemus, sicut faciebat Psalmista, [Col. 1015A] qui ait: Ad Dominum cum tribularer clamavi; et exaudivit me (Psal. CXIX).

Sciendum tamen est, quod duobus modis, ut ait beatus Isidorus [(69) 1Kb] , oratio impeditur ne impetrare quisque valeat postulata. Hoc est, si adhuc mala quisque committit, aut si delinquenti sibi debita non dimittit. Quod geminum malum dum quisque a semetipso absterserit, protinus securus orationis studio incumbit, et ad ea, quae impetrare precibus cupit, mentem libere erigit. Si enim id quod Deus praecipit facimus, id quod petimus sine dubio obtinemus. Qui autem a praeceptis Dei avertitur, quod in oratione postulat, non meretur; nec impetrat ab illo bonum quod poscit, cujus legi non obedit. Unde scriptum est: »Qui avertit aurem suam ne audiat legem, oratio [Col. 1015B] ejus erit exsecrabilis (Prov. XXVIII).« Culpabiliter etiam manus in oratione expandit, qui facta sua orando jactanter prodit, sicut Pharisaeus in templo jactanter orabat, seque magis quam Deum de operibus justis laudari volebat (Luc. XVIII). Quorumdam iterum oratio in peccatum convertitur, sicut de Juda proditore scribitur: Et oratio ejus fiat in peccatum (Psal. CVIII).« Qui enim jactanter orat laudem appetendo humanam, non solum ejus oratio non delet peccatum, sed etiam ipsa vertitur in peccatum. Sicut Judaei vel haeretici, qui licet jejunare videntur, eorum tamen oratio non illis ad purgationis proficit meritum, sed mutatur potius in peccatum. Ideo interdum oratio electorum in pressuris eorum differtur, ut impiorum perversitas augeatur. Verum dum justi temporaliter [Col. 1015C] audiuntur, pro eorum fit salute qui eos affligunt, ut dum illis temporali remedio subvenitur, pravorum oculi a confusione aperiantur. Unde et trium puerorum frigidus [(70) 1Kb] ignis fuit, ut Nabuchodonosor Deum verum agnosceret, sicut Propheta ait in psalmis: »Propter inimicos meos eripe me (Psal. LXVIII).« Proinde tardius exaudiuntur quorumdam orationes, ut dum differuntur, fortius excitatae majoribus praemiis cumulentur, exemplo pruinarum et repressione messium; in quibus quanto tardius sata semina exeunt, tanto ad frugem cumulatius crescunt. Quoties orantes non cito exaudimur, nostra nobis facta in oculis proponamus, ut ipsum quo differtur, divinae reputetur justitiae, et nostrae culpae. Interdum quod perseveranter orantes cito non exaudimur, utilitatis [Col. 1015D] nostrae est, non adversitatis. Saepe enim Deus multos non exaudit ad voluntatem, ut exaudiat ad salutem. Multi etiam orantes non exaudiuntur, providendo illis Deus meliora quam ipsi petunt; sicut contingere parvulis solet, qui ne in scholis vapulentur, Deum exorant; sed quia talis exauditio impedit ad profectum, ideo non datur illis petitionis effectus. Non aliter contingit quibusdam electis, qui deprecantur Deum pro nonnullis vitae hujus commodis vel adversis. Providentia vero divina temporaliter eorum desiderio minime consulit, quia meliora illis in aeternum promittit.

[Col. 1016A] Quid autem in oratione petere debeamus, Dei Filius declarat, subjiciens: Amice, commoda mihi tres panes, quoniam amicus meus venit de via ad me, et non habeo quod ponam ante illum (Luc. XI). Hoc enim in oratione quaerere, hoc etiam petere debemus, ut notitiam et amorem sanctae Trinitatis nostris cordibus infundat amicus, scilicet Deus. Sive certe in oratione tres panes petere debemus, id est fidem, spem et charitatem, sine quibus difficile [(71) 1Kb] est quemquam salvari posse. Amicus vero iste, qui de via venire dicitur, noster est animus, qui toties a nobis recedit, quoties per lata hujus saeculi desideria esse cogitando diffundit. Tunc autem ad nos de via revertitur, quando mentem nostram ante se ponens transitoria contemnere, et ea [Col. 1016B] quae aeterna et permanentia sunt, tenere et desiderare incipit. Sed ne fame pereat, amicus rogandus est ut commodet nobis tres panes, quia misericordia Domini est imploranda, ut amorem sanctae Trinitatis, ut dictum est, nostris cordibus largiatur. Et quia Deus aliquando nostra dilatat desideria, non ut praemium minuat, sed ut meritum augeat, recte subjungitur: Et ille de intus respondens, dicat: Noli mihi molestus esse, jam ostium meum clausum est, et pueri mei mecum sunt in cubili, non possum surgere, et dare tibi. Ostium amici est intelligentia divini mysterii, quod optabat Paulus sibi aperiri ad loquendum verbum Dei cum fiducia (Ephes. VI). Hoc ergo ostium tandiu nobis clausum est, quousque nobis per divinam gratiam aperiatur [Col. 1016C] ad cognoscenda divina mysteria. Pueri patrisfamilias, apostoli sive successores eorum intelligendi sunt: et bene cum eo in cubili esse memorantur, quia jam in aeterna requie sunt recepti. De quibus per Prophetam dicitur: Exsultabunt sancti in gloria; laetabuntur in cubilibus suis (Psal. CXLIX). Et pulchre hi qui in cubili esse memorantur, pueri vocantur, quia illi ad aeternam requiem sunt venturi, qui pueri et innocentes existunt, quales erant illi quibus Dominus dicit: Pueri nunquid pulmentarium habetis? (Joan. XXI.) Et iterum: Sinite parvulos venire ad me; talium est enim regnum coelorum (Matth. XIX). Tales hortatur Petrus apostolus fieri suos auditores, quibus dicebat: Quasi modo [Col. 1016D] geniti infantes, rationabiles sine dolo lac concupiscite, ut in eo crescatis in salutem (I Petr. II). Sequitur:

Et ille si perseveraverit pulsans, dico vobis, et si non dabit illi surgens eo quod amicus ejus sit, propter improbitatem tamen illius surget, et dabit illi quotquot habet necessarios. Comparatio hic fit a minore, ut intelligas, quia et si homo non amici causa, sed taedio victus dat quod prius negaverat, multo magis Deus petentibus se dabit, quando ipse nos ut petamus, admonet. Nisi enim ea praestare vellet, nequaquam nos ad petendum invitaret. Nam, cum alibi diceret, quia oportet semper orare (Luc. [Col. 1017A] XVIII), posuit similitudinem de judice iniquitatis, quem interpellabat quotidie quaedam vidua, dicens: Vindica me de adversario meo. Et nolebat per multum tempus. Post haec taedio victus dixit intra se: Etsi Deum non timeo, nec hominem revereor; tamen quia molesta est mihi haec vidua, vindicabo illam (ibid.). Vult enim nos Deus importunos habere petitores [(72) 1Kb] , ut sua gratuita dona nostra sint etiam merita. Semper enim aures divinae pietatis ad nostras orationes apertae sunt, si tamen a precibus non cessamus, et in fide non dubitamus, Jacobo testante apostolo, qui ait: Si quis vestrum indiget sapientia postulet a Deo, qui dat omnibus affluenter, et non improperat. Postulet autem in fide nihil haesitans (Jac. I). Unde exponens Dominus similitudinem [Col. 1017B] propositam, adjunxit, dicens: Et ego vobis dico: Petite, et accipietis; quaerite, et invenietis; pulsate, et aperietur vobis. Omnis enim, qui petit, accipit; et qui quaerit, invenit; et pulsanti aperietur. Petenda est ergo vita aeterna orando, quaerenda bene vivendo, pulsanda in bonis operibus perseverando. Duo enim sunt, quae sollicite in oratione considerare debemus. Primum videlicet, ut petamus ea quae Deus vult; secundo, ut nostra vita a nostris precibus non discordet. Frustra enim orationi incumbit, qui vel ea petit, quae Deo displicent; vel si bona sunt, quae petit, perverse vivendo se indignum exhibet.

Unde Eliphaz beato Job loquitur, dicens: Voca si est qui tibi respondeat (Job V). [(73) 1Kb] Omnipotens [Col. 1017C] Deus saepe illius precem in perturbatione despicit, qui praecepta ejus in tranquillitate contemnit. Vocare autem nostrum est, humili Deum prece deposcere. Respondere vero Dei est, effectum precibus praebere. Ait ergo: »Voca si est qui tibi respondeat.« Ac si aperte dicat: Quantumlibet afflictus clames, Deum respondentem non habes; quia vox in tribulatione non invenit, quem in tranquillitate mens contempsit.

Auditum ergo divinae bonitatis sibi avertit, qui male vivendo, Dei praecepta contemnit. Unde Jacobus apostolus ait: Petitis, et non accipitis, eo quod male petatis (Jac. IV). Quae autem sunt, quae in oratione principaliter petenda sunt, Dominus alibi manifestat, dicens: Quaerite primum regnum Dei, [Col. 1017D] et justitiam ejus, et haec omnia adjicientur vobis (Matth. VI). Et iterum: Petite, et accipietis, ut gaudium vestrum plenum sit (Joan. XVI). Et ne nos in oratione quod petimus accepturos desperemus, adhuc Dominus aliam similitudinem adjunxit, dicens: Quis autem ex vobis patrem petit panem, nunquid lapidem dabit illi? Aut piscem, nunquid pro pisce [Col. 1018A] serpentem dabit illi? Aut si petierit ovum, nunquid porriget ei scorpionem? Panis in hoc loco charitatem significat, et pulchre; quia, sicut panis principalis est in victualibus hominum, sic charitas inter caeteras virtutes principatum tenet. Quod Dominus ostendit, quando requisitus a scriba docto, quod esset maximum mandatum in lege, respondit: Diliges Dominum Deum tuum ex toto corde tuo, et ex tota anima tua, et ex omnibus viribus tuis; et proximum tuum sicut teipsum. Hoc est maximum et primum mandatum (Matth. XXII). Vel certe per panem charitas designatur; quia, sicut mensa, quamvis variis cibis sit repleta, tamen sine pane inops esse videtur; sic caeterae virtutes sine charitate nihil esse comprobantur, sicut ait Dominus in Evangelio: [Col. 1018B] Omni habenti dabitur, et superabundabit: Ei autem qui non habet, et quod habet auferetur ab eo (Matth. XIII). Unde beatus Isidorus doctor eximius [(74) 1Kb] : Quamvis nonnulli fide atque operibus sanctis videantur esse participes, tamen quia privantur charitate fraternae dilectionis nullum habent incrementum virtutis. Nam, sicut ait Apostolus: »Si tradidero corpus meum ita ut ardeam, charitatem autem non habuero, nihil mihi prodest (I Cor. XIII).« Sine amore charitatis, quamvis quisque recte credat, ad beatitudinem tamen pervenire non potest; quia tanta est charitatis virtus, ut etiam prophetia et martyrium sine illa nihil esse credantur. Nullum praemium charitati compensatur, quia charitas omnium virtutum obtinet principatum. Unde et vinculum perfectionis [Col. 1018C] charitas ab Apostolo dicitur, eo quod universae virtutes ejus vinculo religentur (Coloss. III).

Huic virtuti, scilicet charitati, contrarius est lapis, id est duritia cordis sine misericordia. Piscis autem fidem significat. Et satis congrue; quia, sicut piscis aquis nutritur, ita fides baptismo roboratur, dicente Domino: Qui crediderit, et baptizatus fuerit, salvus erit (Marc. XVI). Vel certe per piscem, aliter fides intelligitur; quia, sicut piscis aquis latet, sic fides illarum rerum est quae non videntur, dicente Apostolo: Est fides substantia sperandarum rerum [(75) 1Kb] , non apparentium (Hebr. XI). Vel certe per piscem fides significatur; quia, sicut piscis crispantibus tunditur fluctibus, et eo magis crescit, sic fides, quo amplius persecutiones patitur, eo [Col. 1018D] magis proficit. De qua Dominus ait: Si habueritis fidem, sicut granum sinapis, dicetis huic monti: Transi hinc, et transibit (Matth. XVII).

[(76) 1Kb] Huic contrarius est serpens, scilicet infidelitatis, sive venenosae cogitationes, quae animam interimunt. Non enim solum factis, sed et cogitationibus delinquimus, si eis illicite occurrentibus delectamur. [Col. 1019A] Nam, ut ait beatus Isidorus [(77) 1Kb] : Sicut vipera a filiis in utero positis lacerata perimitur, ita nos cogitationes nostrae intra nos enutritae occidunt, et conceptae interius vipereo veneno consumunt, animamque nostram crudeli vulnere perimunt. Vipera dicta eo quod vi pereat [(78) 1Kb] . Nam cum venerit venter ejus ad partum, et ingemuerit, catuli non exspectantes maturam naturae solutionem, corrosis ejus lateribus vi erumpunt cum matris interitu. Unde Lucanus:

Viperei (inquit) coeunt abrupto corpore nodi [(79) 1Kb] . Fertur autem, quod masculus ore inserto viperae semen exspuat, illa autem ex voluptate libidinis in rabiem versa, caput maris ore receptum praecidat, et ita fit ut parens uterque pereat, masculus scilicet [Col. 1019B] dum coit, femina dum parturit. Ex vipera autem fiunt pastilli, qui Tyriaci vocantur a Graecis. Sequitur:

Si petierit ovum, nunquid porriget ei scorpionem? In ovo significatur spes; quia, sicut in ovo fetus nondum cernitur, et futurus creditur, sic spes non videtur oculis, sed speratur mente, sicut ait Apostolus: Nam quod videt quis, quid sperat? Si autem quod non videmus, speramus; per patientiam exspectamus (Rom. VIII). Omnis quippe justus, ut ait beatus Isidorus [(80) 1Kb] , spe et formidine nititur; quia nunc illum spes ad gaudium erigit, nunc ad formidinem terror gehennae addicit. In ovo igitur, ut supradictum est, fetus nondum cernitur, quia omnium genera volucrum bis nascuntur. Primum ut ova [Col. 1019C] gignuntur, deinde calore materni corporis formantur, et animantur [(81) 1Kb] . Ova autem dicta ab eo quod sint uvida. Unde dicitur uva eo quod intrinsecus humore sit plena. Nam humidum est, quod exterius humorem habet; uvidum, quod interius. Quidam autem putant, ovum Graecam habere originem nominis. Illi autem dicunt , littera V videlicet ablata. Ova autem quaedam inani vento concipiuntur, sed non sunt generabilia, nisi quae fiunt [(82) 1Kb] concubitu masculino concepta, et seminali spiritu penetrata. Ovorum vim tantam esse dicunt ut lignum perfusum eo non ardeat, ac vestis quidem contra aduratur. Admista quoque calce glutinare fertur vitri fragmenta.

Ut ergo jam dictum est, sicut in ovo fetus nondum [Col. 1019D] cernitur, sed futurus creditur; sic spes non videtur oculis, sed speratur mente. Huic virtuti, scilicet spei, contrarius est scorpio aculeum in cauda gestans, id est desperatio, quae nos ab omnibus retrahere perennibus conatur. Scorpio vermis terrenus est, ut ait beatus Isidorus [(83) 1Kb] , qui potius vermibus ascribitur, quam serpentibus; animal videlicet armatum aculeo: et ex eo Graece vocatum, quod caudam figat, et arcuato vulnere venena diffundat. Proprium est autem scorpionis, quod manus palmam non feriat.

[Col. 1020A] His ergo similitudinibus, pane scilicet, lapide, pisce, serpente, ovo, scorpione, hoc Dominus ostendit; quia, cum sit ipse pius et clemens, petenti bona nulla mala tribuit. Non enim pro pane lapidem donat; quia amanti charitatem, durum et immisericordem animum non tribuit. Nec pro pisce serpentem donat; quia fidem pure quaerentem nequaquam ad infidelitatem cogit. Sed neque pro ovo porrigit scorpionem; quia, qui in se habet spem, in desperationem cadere non compellit. Proprium est autem immensae bonitati aliquando malos facere bonos, nunquam autem bonos compellere, ut sint mali. Unde adhuc concludit sententiam, dicens: Si ergo vos cum sitis mali, nostis bona data dare filiis vestris; quanto magis Pater vester de coelo dabit [Col. 1020B] spiritum bonum petentibus se? Ubi evidenter nomen nostrum manifestatur, cum dicitur: Vos cum sitis mali. Boni enim a Deo conditi vitio mali sumus effecti. Si autem nostra bonitas ejus bonitati comparetur, nec bonitas esse nominatur. Facti ergo mali per malam intentionem, patrem habemus in coelis per conditionem. Ac si diceret Dominus: Si vos, cum sitis mali, bona data filiis vestris nostis dare, id est panem, piscem, ovum et caetera, quae humana consuetudo inter bona praesentis vitae enumerare consuevit; multo magis Pater vester de coelo dabit spiritum bonum petentibus se. Qui scilicet ejus spiritu illuminati, non solum fidem, spem et charitatem petere discunt, sed etiam accipere merentur. Cum ergo dicit: Dabit spiritum bonum petentibus [Col. 1020C] se, omnes virtutes animae comprehendit; quoniam bona, quae hominibus a Deo donantur, per Spiritum sanctum administrantur, teste Apostolo, qui ait: Charitas Dei diffusa est in cordibus nostris per Spiritum sanctum qui datus est nobis (Rom. V). Alii datur per spiritum sermo sapientiae, alii sermo scientiae, alii genera linguarum, alii interpretatio sermonum, alii discretio spirituum (I Cor. XII).

Petamus ergo indesinenter, fratres charissimi, quia nimirum Pater noster coelestis bona vult nobis tribuere, qui nos frequenter admonet petere. Mundemus igitur corda nostra ab illicitis cogitationibus, et manus a pravis operibus, ut digni esse mereamur donis coelestibus, et offerre coram omnipotenti [Col. 1020D] Deo preces in nostris periculis et necessitatibus. Unde Sophar Naamatites beato Job dixisse legimus: Si iniquitatem, quae est in manu tua, abstuleris a te, et non manserit in tabernaculo tuo injustitia, tunc levare poteris faciem tuam absque macula, et eris stabilis et non timebis (Job. XI). Gregorius [(84) 1Kb] : Omne peccatum aut sola cogitatione committitur, etc., usque ad: Hinc namque scriptum est: »Timenti Deum bene erit in extremis.« (Eccli. I).

Hinc per Psalmistam dicitur: Cum dederit dilectis [Col. 1021A] suis somnum: ecce haereditas Domini filii merces fructus ventris (Psal. CXXVI). Cassiodorus. Cum dederit somnum, id est mortem temporalem, in qua est secura pausatio, dederit dico dilectis suis. Augustinus: Post mortem dilecti surgent [(85) 1Kb] , quia Dominus post mortem exaltatus est. Ergo et tu exaltationem tuam post mortem spera. Sede igitur prius, et sic surges. Cassiodorus: Ecce haereditas Domini. Secundo dicit, quae sit haereditas, et quomodo collecta. Quasi diceret: Dilecti post somnum id est post mortem surgent. Et qui sunt dilecti? Scilicet filii. Qui filii? Illi videlicet, qui sunt fructus ventris. Et istis quid erit? Ecce his erit tunc haereditas Domini. Quae est illa haereditas? Ecce merces, id est vita aeterna. Augustinus: Attende quod [Col. 1021B] ait, fructus ventris. Non omnes filii Ecclesiae, quae quasi quaedam mulier in dolore parturit, sunt fructus ventris, sed soli boni. Venter enim Ecclesiae, ut Eva, in dolore parturit filios bonos et malos, ut Rebecca geminos inter se dissidentes utero gestabat, quos, partus cum apparuisset, discrevit et dilexit Jacob (Gen. XXV). Ita et Ecclesia, in cujus figura dictum est Evae: In dolore paries filios (Gen. III), bonos parturit et malos. Unde Apostolus: Filioli mei quos iterum parturio, donec formetur Christus in vobis (Galat. IV). Boni ergo sunt fructus ventris, ut Jacob dilectus matris; horum est merces, surgere per passionem, laetari post panem doloris. Modo ergo dolor et gemitus est eis, sed in [Col. 1021C] resurrectione haereditas; quia tunc apparebit partus Ecclesiae, tunc videbitur qui sint. Sed per quid acquisiti sunt hi filii? Scilicet per sagittas; quia, Sicut sagittae in manu potentis, ita filii excussorum. Vel ita: Ecce haereditas. Cassiodorus: Qui sunt dilecti? Ecce haereditas Domini, scilicet filii renati ex aqua et Spiritu sancto. Isti sunt haereditas, quia tales sunt merces fructus ventris, id est sunt merces reddita homini Christo, qui est fructus uteri virginalis, qui eos acquisivit per obedientiam passionis.

Si ergo, fratres charissimi, ut superius dictum est, ea quae a Deo in necessitatibus et angustiis postulamus accipere quaerimus, necesse est ut a manibus iniquitatem et a tabernaculo, id est a corde [Col. 1021D] injustitiam summo studio auferamus. Tunc procul dubio quae in oratione petimus a coelesti Patre obtinere poterimus, si ad eum innocentes manus, et mundum cor levare studuerimus. Bene in oratione faciem, id est mentem ad Deum levat, qui a manibus iniquitatem, et a corde injustitiam abstergere curat. Tales enim nos bene vivendo exhibere debemus; ut orando flagella Dei, quae pro peccatis [Col. 1022A] nostris patimur, a nobis et ab omni Ecclesia avertere possimus. Flagellat enim Deus, quos diligit (Hebr. XII), in hac vita; ne eos damnet in futura. Multoties Deus populum suum pie castigat flagellis in hoc saeculo, sed non omnes disciplinam recipiunt. De quibus Jeremias Domino loquitur, dicens: Domine, percussisti eos, et non doluerunt; attrivisti illos, et renuerunt accipere disciplinam (Jer. V). Gregorius [(86) 1Kb] : Omnis divina percussio aut purgatio est nobis vitae praesentis, aut initium poenae sequentis. Propter eos qui proficiunt, dictum est per Psalmistam Deo: »Qui fingis dolorem in praecepto (Psal. XCIII);« quia, dum flagellatur iniquus et corrigitur, qui praeceptum audire noluit, audivit dolorem [(87) 1Kb] , et a malis quasi praecepto dolore cohibetur. De his vero, quos [Col. 1022B] damnant flagella, et non emendant, dicitur: »Percussisti eos, nec doluerunt.« Haec flagella in hac vita inchoant, et in aeternum perdurant. Unde dicitur: »Ignis [(88) 1Kb] succensus est in furore meo, et ardebit usque ad inferni novissima (Deut. XXXII).« Et est unum flagellum, quod temporaliter incipit, et aeternis perficitur poenis. Bene ergo Propheta de his, qui corriguntur et emendantur, Domino loquitur, dicens: Nunquid adhaeret tibi sedes iniquitatis, qui fingis dolorem in praecepto? (Psal. XCIII.) Quasi diceret: Nemo iniquus sedet tecum, quia nulla conventio luci ad tenebras. Vel sedes iniquitatis est possessio mundi cum amore, qui non haeret Deo. Ac si apertius diceret: Non haeret tibi aliquis iniquus, qui nec nobis pepercisti a flagello. Et hoc [Col. 1022C] est, tu es qui fingis, id est qui facis et formas laborem et dolorem. Alia littera: Fingis dolorem etiam filiis in praecepto. Unde Petrus ait: Modo incipit judicium a domo Dei (I Petr. IV), id est a fidelibus. Et si flagellantur filii, quid sperare debent servi nequissimi? Et item: Si initium a nobis, quis finis eorum, qui non credunt Evangelio? (Ibid.) Item. Si justus vix salvabitur, impius et peccator ubi apparebit? (Ibid.) Quomodo ergo erunt tecum iniqui, cum nec fidelibus tuis a flagello parcis? Sequitur: Fingis dolorem in praecepto. Quasi diceret: Facis dolorem, et ille labor vel dolor est in praecepto, id est habet vicem praecepti. Sicut enim praeceptum corrigit, ita dolor flagelli emendat filios. Unde bene posuit, fingis, id est facis et formas. Dolor [Col. 1022D] enim alius formatus, alius est informis. Formatus est, qui erudit et emendat, et ille dolor est praeceptum; aliter vero est informis. Vel ita: Fingis dolorem vel laborem, in praecepto, id est labor et dolor praeceptum facit nobis, ut ipse dolor vel labor sit nobis praeceptum. Nam praeceptum continet: Beati qui lugent (Matth. V); et: qui persecutionem patiuntur propter [Col. 1023A] justitiam (ibid.). Merito ergo haec praecipit; quia labor pretium regni Dei, quo ipsum venale amatur. Ideo praecipit Deus laborem et dolorem, ut non sit homo sine timore, nec amet aliquid aliud, oblitus veri boni. In tranquillo enim dormit Christus, et tunc surgit fluctus, in quo excitatur. Ita in quibusdam tepescit Christi fides tranquillitate otii, et surgit fluctus tentationis. Sed misericorditer homo a Deo castigatus, atque ipsius gratia adjutus incipit tentationes vincere, vitia contemnere, virtutes diligere, Deo adhaerere, aeterna bona concupiscere.

[(89) 1Kb] Qui in hujus quoque vitae adhuc certamine positus, cum se, ut ait Sophar Naamathites, consumptum putaverit, orietur ut Lucifer (Job. XI), quia foras cadens, intus innovatur; et quo magis [Col. 1023B] exterius adversa tolerat, eo uberius virtutum lumine interius coruscat, Paulo attestante, qui ait: Licet is qui foris est noster homo corrumpatur; tamen is qui intus est, renovatur de die in diem secundum Deum. Id enim, quod in praesenti est, momentaneum est, et leve tribulationis nostrae supra modum in sublimitate aeternum gloriae pondus operatur in nobis (II Cor. IV).

Et notandum est quod nequaquam, cum consumptus fueris, sed dum te consumptum putaveris, dicit: quia, quod non videmus in dubietate est, et quod speramus in certitudine. Unde et idem Paulus non se consumptum noverat, sed putabat; quia et in adversa tribulationum corruens, ut Lucifer splendebat, [Col. 1023C] dicens: Quasi morientes, et ecce vivimus, quasi tristes, semper autem gaudentes; sicut egentes, multos autem locupletantes (II Cor. VI). Sciendum vero est quod bonorum mens, quae duriora pro veritate tolerat, aeternitatis praemia certius sperat. Et rursus nequaquam retributionis gaudium de aeternitate colligitur, quod non hic prius tribulatione pia seminatur.

Hinc enim per Psalmistam dicitur: Euntes ibant et flebant, mittentes semina sua (Psal. CXXV). Cassiodorus: Euntes ibant provectu melioris vitae. [(90) 1Kb] Et flebant, qui [(91) 1Kb] miseri erant inter miseros. Melius est enim ut nullus sit miser, quam ut tu facias misericordiam. Qui enim ut faciant misericordiam, optant esse miseros, crudelem habent misericordiam. [Col. 1023D] Sic est crudelis medicus, qui, ut exerceat artem suam, optat multos aegros. Ibant et flebant, mittentes semina sua, quasi ante se praemittentes in illo saeculo futuro semina, scilicet misericordiam et bona opera. Hinc ascendunt; semina dico sua; scilicet non de rapina, sed de proprio labore facta. Dicatur itaque: Euntes ibant et flebant, in miseriis hujus saeculi, mittentes semina bonorum operum. Quamvis inter Dei flagella, atque hujus mundi pericula constituti sumus, nunquam tamen a bono opere cessare debemus. Ideo flagellat Deus multoties electos suos in hac praesenti vita, ut parcat [Col. 1024A] eis in futura: eosque diversis afficit verberibus, ut a pravis corrigantur operibus.

Quod Jeremias gemens et plangens asserit, dicens: Tetendit arcum suum Dominus quasi inimicus, firmavit dexteram suam quasi hostis; et occidit omne quod pulchrum erat visu in tabernaculo filiae Sion, et effudit quasi ignem indignationem suam (Thren. II). Allegorice. Tendit contra Ecclesiam Dominus arcum suum quasi inimicus, quia ipsa quasi inimica non vult audire clamantem Dominum, ut poeniteat, et redeat ad eum. Per arcum, judicium intelligitur, quo quisque nunc percutitur, ut a malo corrigatur. Aut initialiter punitur, aut diu tenditur, ut cum peccata consummata fuerint, ad puniendum gravius relaxetur. In arcu Dei diversae sunt sagittae, e quibus [Col. 1024B] aliae mittuntur ad perimendum veterem hominem cum actibus suis, aliae ad affligendum universum populum diversis cladibus, sive ad coronam, sive ad correctionem, sive ad poenam. Illos autem in persona Ecclesiae plangit Jeremias, quos percutit Dominus quasi inimicus, aut per diabolum, aut per haereticos, de quibus dicitur.

Peccatores intenderunt arcum suum, paraverunt sagittas suas in pharetra, ut sagittent in obscuro rectos corde (Psal. X). Hieronymus: Quoniam ecce quasi in evidenti est quod peccatores, id est haeretici, intenderunt arcum, id est versus se, scilicet contra voluntatem suam detorserunt Scripturam sacram, ad vulnerandas simplicium animas. Cassiodorus: Vel intenderunt arcum, id est in Scripturis [Col. 1024C] subtilem, ut sibi videtur, intellectum habent, qui et alios remissum existimant habere. Et paraverunt sagittas suas in pharetra, id est parata habent in corde suo verba venenosa. Ad quid? Ut sagittent in obscuro rectos corde, id est in simplici sensu degentes. Vel sagittent in obscuro rectos corde, id est in suis ambiguis et obscuris sententiis. Per arcum hoc faciunt; non quod Scriptura ad hoc valeat, id est non ex vitio Scripturae, sed quoniam dextruxerunt male vivendo vel exponendo, id est perverterunt ea, quae fecisti in Scripturis, quas perfecte edidisti, vel perfecisti implendo in te.

Vel secundum aliam litteram: Ut sagittent in obscura luna rectos corde [(92) 1Kb] . Luna congrue significat [Col. 1024D] Ecclesiam. Augustinus: Duae sunt opiniones de luna; quarum, quae verior sit, vel non omnino, vel difficile sciri potest. Alii dicunt eam lumen suum habere, sed dimidium ejus globum lucere, dimidium obscurum esse. Dum autem partem illam, quae lucet, paulatim ad terram vertit, ut videri possit, corniculata apparet, et sic crescit, donec tota illa pars videatur. Et dum iterum convertitur, obscura pars incipit apparere, donec nobis tota iterum offeratur. Haec est Ecclesia quae ex parte spiritualium lucet, et ex parte carnalium obscura est. Et spiritualis quidem pars modo apparet hominibus per bona opera, modo latet [Col. 1025A] in conscientia soli Deo nota, et solo corpore videtur; sicut contingit cum oramus in corde, et quasi nihil agere videmur, cum tamen non ad terram, sed sursum corda dirigamus ad Dominum. Alii autem dicunt quod lana non habet lumen nisi a sole: sed quando est cum illo, habet partem illam ad nos, quae non videtur ab eo, et ideo non lucet nobis: sed cum recedit ab eo, illustratur ab illa parte, quam habet ad nos, donec sole occidente plena surgat ab oriente. Cum autem ex alia parte soli caeperit appropinquare, superior pars illuminatur, inferior vero obscuratur. Hoc idem bene convenit Ecclesiae, quae lumen non habet nisi a sole justitiae, id est a Christo, qui in multis locis Scripturae allegorice sol appellatus est. Utralibet ergo harum duarum opinionum supradictarum vera sit, per lunam [Col. 1025B] congruenter accipitur allegorice Ecclesia. Si quis autem haec obscura vitat, cum in his obscuritatibus magis negotiosis, quam fructuosis animum exercere, aut non libet, aut non vacat, aut animus ipse non valet; satis habet, omissis causis obscuris, attendere popularibus oculis incrementa vel detrimenta lunae: quae sic deficit ut renovetur. Notat Ecclesiam, ubi creditur resurrectio mortuorum futura. Ecce qualiter luna Ecclesiam significat. Nunc videndum est quomodo obscuritas lunae obscuritatem Ecclesiae significet.

Obscura fit autem luna tribus modis: vel cum menstruis cursibus finitur, vel cum ejus fulgori nubes opponitur, vel in eclipsi, ubi cruenta videtur. Similiter Ecclesia fuit obscura, cum in initio [Col. 1025C] fidei adhuc nova, nondum terris major effulsit; vel cum nubibus blasphemiarum tecta vituperatur, sive cum caedibus martyrum cruentatur. In his terroribus et obscuritatibus Ecclesiae iniqui dolosa verba jaculantur, ut rectos pervertant; quia sciunt haec tempora decipiendis infirmis accommodata. Dicatur ergo: Ut sagittent in obscura luna rectos corde, id est in obscuritate Ecclesiae, quae tribus modis obscuratur, ut praedictum est. Augustinus: Obscura dicitur Ecclesia, dum filii ejus, et imperiti et carnales in ea multi abundant, et tunc occasione obscurae lunae opprobria ingerunt iniqui haeretici Catholicis, eo quod talibus cohabitant, et a talibus sacramenta accipiant. Peccatores itaque, ut jam dictum est, intenderunt [Col. 1025D] arcum suum, paraverunt sagittas suas in pharetra, ut sagittent in obscuro rectos corde: hujusmodi enim sagittae de arcu Domini, id est de judicio divino veniunt.

Unde beatus Job: Sagittae Domini in me sunt (Job. VI). Quosdam autem Dominus non percutit ut corrigantur, quia arcus in furore tenditur, ut corde indurati durius feriantur. Unde dicitur: Dedisti metuentibus te significationem ut fugiant arcus (Psal. LIX). Augustinus: O Domine! per praesentes tribulationes significasti illis, qui te metuunt, ut fugiant a facie arcus, videlicet ab impugnatione futurae vindictae, id est futuri judicii. Iste arcus quasi extensus jam minatur, sed nondum ferit; quia judicium nos terret, sed nondum damnat. Cujus nobis fit significatio [Col. 1026A] per praesentia, quia si hic tam aspere punit nos Deus, quid in futuro judicio faciet? Bene autem judicium dicitur arcus, quia quanto plus arcus retro tenditur, tanto impetuosius sagitta in anteriora fertur. Ita et judicium quanto magis differtur, tanto gravius venturum est. Vel significatio accipitur vexillum crucis; quod pro signo crucis datur, ut sequamur Christi passiones, per quod evadamus a facie arcus; quia si socii passionum sumus, et resurrectionis erimus (II Cor. I). Dedisti metuentibus te significationem, id est vexillum crucis ad imitandum, ut per hoc fugiant a facie arcus, id est judicii. Vel dedisti metuentibus te significationem, sacras videlicet Scripturas, ut per eas fugiant a facie arcus, id est judicii.

[Col. 1026B] His sagittis se vulneratum Psalmista conspiciebat, cum gemens Deo dicebat: Sagittae tuae infixae sunt mihi; et confirmasti super me manum tuam (Psal. XXXVII). Augustinus: Numerat hic poenitens in persona afflictorum adversa, quae patitur; ut quia multa sunt, satis sint, id est sufficiant Deo ne pejora patiatur. Quasi diceret: Ne arguas me in furore, quia sufficere tibi possunt quae patior. Et hoc est: Quoniam sagittae tuae infixae sunt mihi. Sagittae sunt vindictae Dei, scilicet dolores animi et corporis, quia sicut sagittae intenduntur et infiguntur, ita vindictae Dei intensae fuerunt in Adam per comminationem qua Deus minabatur illi dicens: In quacunque die comederis de ligno prohibito, morte morieris (Gen. II). Et quia comedit, infixae sunt sagittae [Col. 1026C] etiam et nobis per poenam et culpam. Ille enim hujus miseriae fuit origo, nos propago. Infixae sunt, et non ad horam; sed confirmasti, diu scilicet, ut sint usque in finem saeculi; et in multis, videlicet in carne et anima; et in eisdem multis modis, ut ostenditur in sequenti. Confirmasti, dico, super me manum tuam, id est vindictam.

Unde Jeremias: Firmavit Dominus manum suam quasi hostis, et occidit omne quod pulchrum erat visu in tabernaculo filiae Sion (Thren. II). Firmat Dominus manum suam quasi hostis contra Ecclesiam, cum incessanter eam affligit, ut correpta redeat, aut indurata supplicia luat. Occidit pulchrum visu, dum pretiosa ejus membra perire patitur. Effundit indignationem [Col. 1026D] suam quasi ignem. Hoc jam non indiget expositione, sed lacrymis et suspiriis, quia aperte videmus, omnia discordiae incendiis et concupiscentiae flammis, et incommoditatibus aeris concremari. Haec certius in nobis ipsis legimus, quam in Scriptura recordamur.

Moraliter. Tendit Dominus arcum contra delinquentem animam quasi inimicus, cum eam peccantem ad poenitentiam non emollit, sed manu extenta post carnalia desideria ire permittit, nec avertit. Sic occiditur omne quod pulchrum erat visu, honestas scilicet morum in conscientia ejus. Perimere autem Dominus dicitur, cum perimi patitur, et tradit eam in passiones ignominiae et flammas libidinis, ut desideriis suis accensa amatores suos, daemones [Col. 1027A] scilicet, sequatur ad perditionem. Misericorditer vero agit, cum flagellando peccatores visitans, perire eos in suis sceleribus non permittit. Ipse justissimus Judex nullum peccatum impunitum relinquit, sed subtiliter cuncta disponens, unicuique juxta meritum suum tribuit, sicut per Ezechielem sub quadam interrogatione ait:

Quid est quod inter vos parabolam vertitis in proverbium istud in terram Israel, dicentes: Patres comederunt uvam acerbam, et dentes filiorum obstupescunt? (Ezech. XVIII.) Haec parabola, illud est quod in Exodo apertius dicitur: Ego sum qui reddo peccata patrum in filios, usque ad tertiam, et quartam generationem, his qui oderunt me (Exod. XX). Et alibi: Ego sum Deus reddens iniquitatem super filios, et filios filiorum, [Col. 1027B] in tertiam et quartam generationem (Deut. V): hoc enim aliud verbis sonat, aliud sensu continet. Nos usque nunc putamus duo testimonia, quae supra posita sunt, non esse parabolam, sed simplicem explicare sententiam; et quanquam non audemus quidquam dicere, sicut nec vas fictile contra figulum (Isa. XLV); scandalum tamen patimur occultum: quod injustitia videatur, alius [(93) 1Kb] peccare, et alius [(94) 1Kb] peccata luere. Si enim Deus peccata reddit in tertiam et quartam generationem, injustum videtur ut alius peccet, et alius puniatur. Sed addit: His qui me oderunt. Non enim ideo puniuntur, filii, quia peccaverunt patres eorum, sed quia eis similes quodam haereditario malo Deum oderunt. Ut [Col. 1027C] ergo supradictum est, sic ait Dominus in Exodo: Ego sum qui reddo peccata patrum filiis, usque ad tertiam et quartam generationem. Sed hic dicunt haeretici, qui vetus testamentum non recipiunt: Quanta est crudelitas legis Dei et prophetarum, qui usque in tertiam et quartam generationem extendit iram suam! Sed his respondendum est, etiam in hoc Dei Creatoris clementiam demonstrari. Misericordia enim est, non statim punire, sed sententiam tenere, et vindictam differre. Sunt qui ita edisserunt: patrem videlicet in nobis levem punctum [(95) 1Kb] carnalium sensuum et incentiva vitiorum dicunt esse; filium vero, si cogitatio concepit peccatum; nepotem, si quod cogitaveris atque conceperis, opere impleveris; pronepotem autem, id est quartam generationem, [Col. 1027D] si non solum feceris, sed et in peccato glorieris, secundum illud: Impius cum in profundum malorum venerit, contemnit (Prov. XVIII). Deus igitur primos et secundos stimulos cogitationum, quos Graeci vocant, sine quibus nullus hominum esse potest, [(96) 1Kb] punit; sed et si cogitata quis facere decreverit, et ipsa, quae fecerit, corrigere noluerit per poenitentiam. Unde dicitur: Nullus hominum sine peccato est, nec si unius quidem diei fuerit vita ejus super terram (Job. XIV). Et alibi: Quis gloriabitur, mundum se habere cor (Prov. XX). Et: [Col. 1028A] Astra quoque non sunt munda in conspectu Dei (Job. XV); et in [(97) 1Kb] angelis suis reperit Deus pravitatem (Job. IV). Si autem illa sublimis natura, priusquam a Deo confirmaretur, peccato non caruit; quanto magis homo, qui dicit cum Apostolo: Quis me liberabit de corpore mortis hujus (Rom. VII)? Qui cum omnia bona fecerit, dicere deberet: Nisi Dominus aedificaverit domum, in vanum laboraverunt qui aedificant eam (Psal. CXXVI).

Cassiodorus: Dominus Christus aedificat, sine quo interius operante, nullus potest in virtutibus proficere. Ipso monente, bona concupiscimus; juvante, incipimus; prosequente, perficimus. Ipsius juvamine in bonis operibus perseveramus; ipso deserente, a bonis, quae coepimus, statim cadimus. [Col. 1028B] Verum est itaque quod in Evangelio ait de se. Sine me, inquit, nihil potestis facere (Joan. XV). Aliter: Nisi Dominus Jesus Christus aedificaverit domum, id est Ecclesiam, frustra laborant qui aedificant eam, praedicatores scilicet loquendo foris tanquam ministri aedificationis, et custodes aedificatorum. Domus est populus Dei, templum Dei, civitas Dei. Ad hanc ascendit omnis qui proficit, cadit ab hac omnis qui deficit. Amando Deum ascendis, amando saeculum cadis. Sunt enim ista verba amantium, et quodam desiderio sancto flagrantium. Nisi ergo Dominus aedificaverit hanc domum, in vanum laborant qui aedificant eam; quia neque qui plantat, aliquid est neque qui rigat; sed qui incrementum dat, Deus (I Cor. III).

[Col. 1028C] Augustinus: Omnes in hac aedificatione laborant, qui in Ecclesia verbum Dei praedicant, ministri videlicet sacramentorum Dei. Ad probandum ergo quod primus pulsus cogitationis, imo parvus mentis instinctus non puniatur a Deo, sed si quod mente conceperis, opere consumes; illud de Genesi asserendum, ubi dicitur: Cham peccavit irridens nuditatem patris, et sententiam maledictionis non ipse, sed Chanaan filius ejus accepit, qua dicitur: Maledictus Chanaan, servus servorum erit fratribus suis (Gen. IX). Quae enim justitia est, ut cum pater peccaverit, filius punitus sit? Et illud quidem contra ponit Apostolus, salvam esse scilicet mulierem, si filii ejus permanserint in fide, et sanctitate, et pudicitia (I Tim. II). Videtur non esse justum, ut si boni [Col. 1028D] fuerint filii et nepotes, salventur parentes. Multi enim sancti parentes habent filios malos, et multi peccatores habent filios sanctos. Secundum hunc sensum ergo quem diximus accipiendum est peccata patrum in ramis, non in radice puniri. Hoc de proverbio sive parabola dixisse sufficiat; quod lex et prophetae, id est Exodus et Ezechiel, imo ipse Deus, qui hic et ibi locutus est, in sententiis discrepare non videatur.

Quod filius justus pro injusto patre non puniatur, vel justus pater pro injustitia filii non condemnetur; [Col. 1029A] Dominus per Ezechielem declarat, dicens: Anima, inquit, quae peccaverit, ipsa morietur (Ezech. XVIII); quia videlicet sicut peccata filiorum non nocent patribus, sic peccata patrum non redundant in filios; sed anima, quae peccaverit, ipsa morietur. Ipsa sola anima, quae peccaverit, morietur; non tamen abolitione substantiae, sed a Deo remota, qui dicit: Ego sum via, veritas et vita (Joan. XIV). Et alibi: Omnis, qui vivit, et credit in me, non morietur in aeternum (Joan. XI). Et iterum: Si quis sermonem meum servaverit, mortem non videbit in aeternum (Joan. VIII). Illud autem quod dicit Balaam: Moriatur anima mea morte justorum (Num. XXIII), sic accipiendum est. Moriatur saeculo et peccato, et vivat cum animabus justorum, quorum vita [Col. 1029B] Christus est. Unde propheta confidens de Dei misericordia, dicebat: Placebo Domino in regione vivorum (Psal. CXIV). Quod beatus Augustinus exponens ait: Placebo Domino perfecte, quoniam nullus erit lapsus ambulantium pedum, nullum infirmae carnis lubricum; et hoc in regione vivorum, qui vivunt aeternaliter; quod non faciam dum in mortali carne vivo.

Et notandum quod non dixit placeo, sed placebo. Quasi diceret: Placebo tunc, quod modo non possum. Balaam quoque interpretatur populus vanus, id est gentes quae desiderant habere consortium cum animalibus. Non ergo Balaam optat animam suam mori cum jumentis, sed cum justis, id est cum Abraham, Isaac et Jacob, qui recti et justi nuncupantur. [Col. 1029C] Unde liber Geneseos ex eorum vocabulo nomen accepit.

Non est ergo mirum, dilectissimi, si divino judicio flagellis incessanter affligimur, qui non solum illicitis cogitationibus, sed et pravis actibus adversum nos iram indignationis Dei assidue provocamus. Non enim atterimur pro patrum peccatis in hoc praesenti tempore, sed pro reatibus nostris, quibus Deum quotidie exasperamus, et furoris ejus ignem adversum nos succendimus. Hac de causa effundit Dominus furorem suum in Ecclesia, Jeremia asserente propheta. Complevit, inquit, Dominus furorem suum, et effudit iram indignationis suae, et succendit ignem in Sion, et devorabit fundamenta [Col. 1029D] ejus (Thren. IV). Allegorice. Super Ecclesiam completus est furor Domini, quia mensuram peccatorum suorum implevit. Unde dicitur: Effusa est contemptio super principes; et errare facit eos in invio, non et in via (Psal. CIV). Quasi diceret: Elati in superbia contenderunt inter se, ut inique agerent; et contra Dei praecepta ac voluntatem viverent. Qui ideo principes dicuntur, quia non Domini imperio, sed suarum voluptatum desiderio reguntur. Errare eos Dominus fecit, id est permisit. De quibus dicitur: Dimisit eos secundum desideria cordis eorum, ibunt in adinventionibus suis (Psal. LXXX). Et iterum: Dimisit eos in manu iniquitatis eorum, ut faciant, quae non conveniunt (Job. VIII).

[Col. 1030A] Aliter. Effusa est contentio super principes haereticorum, quia superbi haeresiarchae contendunt contra Catholicos; et Dominus errare fecit ipsos principes relinquendo eos sibi. Unde dicitur: Tradidit eos in reprobum sensum (Rom. I). Hoc ergo modo seduxit illos, quia condonavit eos sibi ipsis. Nam si proprie inquiras, ipsi se seducunt. Qui enim putat se aliquid esse, cum nihil sit, seipsum seducit (Galat. VI). Errare ergo fecit illos, dimittendo eos in invio, et non in via. Effudit ergo Dominus iram indignationis suae, quia peccando sumus nos effusi. Succendit ignem in Sion, non eum qui super apostolos de coelo descendit (Act. II), sed qui pueros Job consumpsit (Job I). Habet enim Deus ignes varios, quos emittit de thesauris suis, cujus ignis est in [Col. 1030B] Sion, et caminus in Jerusalem (Isa. XXXI). Alios inflammat, ut erudiat; atque alios, ut exurat. Quibus succensis, omne fundamentum destruit, fidem scilicet integram et veram subverti omnino permittit. Unde magis nostras, quam Judaeorum miserias debemus plangere, in quibus ignis concupiscentiae succensus est, et caeterorum vitiorum flamma vorax universos possidet, et olla succensa a facie aquilonis fervet (Jer. I); et fornax Babylonii regis, id est diaboli, quoscunque reperit de Chaldaeis, incendit (Dan. III).

Omnipotentem igitur Dominum, fratres charissimi, cum omni devotionis affectu deprecemur, ut nos secundum iniquitates nostras ambulare non permitat; sed ut piissimus pater, flagellando, corripiendo [Col. 1030C] voluntatem suam in omnibus implere faciat. Multo quippe melius est pro salute nostra a misericordiosissimo Patre Deo temporaliter flagellari, quam pro facinoribus nostris in perpetuum condemnari.

Unde Eliphaz Themanites quasi consolando beato Job loquitur, dicens: Beatus homo, qui corripitur a Domino (Job. V). Gregorius [(98) 1Kb] : Prima virtus est, ne perpetrari debeant vitia vitanda; secunda autem, saltem perpetrata corrigere. Sed plerumque culpas non solum imminentes minime vitamus, verum etiam nec commissas agnoscimus. Et peccatoris mens tanto altius tenebrescit, quanto nec damnum suae caecitatis intelligit. Unde fit plerumque divini muneris largitate, ut culpas poena subsequatur, et flagella oculos delinquentis [Col. 1030D] aperiant, quos inter vitia securitas caecabat. Torpens quippe animus percussione tangitur, ut excitetur, quatenus qui statum suae rectitudinis securus perdidit, afflictus consideret, quo cecidit. Huic itaque ipsa asperitas correptionis origo fit luminis. Unde et per Paulum dicitur: »Omne quod arguitur, a lumine manifestatur (Ephes. V).« Argumentum est ergo salutis vis doloris. Hinc est enim quod Salomon ait: »Curatio cessare faciet peccata maxima (Eccli. X).« Hinc iterum dicit: »Quem diligit Dominus corripit; flagellat autem omnem filium quem recipit (Prov. III).« Hinc voce angelica ad Joannem Dominus loquitur, dicens: »Ego, quos amo, arguo, et castigo (Apoc. III).« Hinc Paulus ait: »Omnis disciplina in praesenti [Col. 1031A] quidem non videtur esse gaudii, sed moeroris; postea autem fructum pacatissimum exercitatis reddet justitiae (Hebr. XII).« Quamvis ergo convenire simul nequeunt dolor et beatitudo, tamen recte nunc dicitur: »Beatus homo qui corripitur a Domino;« quia per hoc quod peccator dolore correptionis premitur, quandoque ad beatitudinem, quae sine interventu doloris est, eruditur.

Sequitur: »Increpationem ergo Domini ne reprobes. »Quisquis pro culpa percutitur, sed in querela suae percussionis elevatur, increpationem Domini reprobat, quia hanc injuste se perpeti accusat. Qui autem non pro purgatione criminis, sed pro fortitudinis probatione feriuntur, cum causas suae percussionis inquirunt, nequaquam increpationem Domini [Col. 1031B] reprobare dicendi sunt, quia in semetipsis satagunt invenire quod nesciunt. Unde et beatus Job ad libertatis verba, inter percussionis verbera erumpens, tanto de se rectius judicia ferientis interrogat, quanto in se ipso verius causas passionis ignorat. Eliphaz itaque, qui beatum Job sanctae Ecclesiae typum gerentem non probationis examine, sed purgationis percussum aestimavit; dum libere inter flagella loqueretur, reprobasse Dei increpationem credidit. Unde et adhuc supernae dispositionis moderamina praedicando, subjungit, dicens:

»Ipse Deus vulnerat, et medetur; percutit, et manus ejus sanabunt,« Duobus modis omnipotens Deus vulnerat, quos reducere ad salutem curat. Aliquando [Col. 1031C] enim carnem percutit, et mentis duritiam suo pavore tabefacit. Vulnerando ergo ad salutem revocat, cum electos suos affligit exterius, ut interius vivant. Unde per Moysem quoque loquitur, dicens: »Ego occidam, et vivere faciam; percutiam, et ego sanabo (Deut. XXXII).« Occidit enim, ut vivificet; percutit, ut sanet; quia idcirco foris verbera commoret, ut intus vulnera delictorum curet. Aliquando autem etsi flagella exterius cessare videntur, interius vulnera infligit; quia mentis nostrae duritiam suo desiderio percutit, sed percutiendo sanat: quia terroris sui jaculo transfixos ad sensum nos rectitudinis revocat. Corda enim nostra male sanata sunt, cum nullo Dei amore sauciantur, cum peregrinationis suae aerumnam non sentiunt, cum infirmitate proximi nec quantotibet [Col. 1031D] minimo affectu languescunt. Ideo igitur vulnerantur, ut sanentur; quia amoris sui spiculis mentes Deus insensibiles per ardorem charitatis reddit. Unde et sponsa in Canticis canticorum dicit: »Vulnerata charitate ego sum (Cant. V).« Male enim sana anima, atque in hujus exsilii caeca securitate prostrata, nec videbat Dominum, nec videre requirebat. Percussa autem charitatis ejus spiculis, vulneratur in intimis affectu pietatis; ardet desiderio contemplationis, et miro modo vivificatur ex vulnere, quae prius mortua jacebat in salute. Aestuat, anhelat, et jam videre desiderat, quem fugiebat. Percussione ergo ad salutem reducitur, quae ad securitatem quietis intimae amoris sui perturbatione revocatur. Sed cum sauciata mens anhelare ad Deum coeperit, cum cuncta hujus mundi [Col. 1032A] blandimenta despiciens ad aeternam patriam per desiderium tendit, ad tentationem ei protinus vertitur, quidquid amicum prius in saeculo blandumque putabatur. Nam qui peccantem amare consueverant, recte viventem crudeliter impugnant; et rectus in Deo animus carnis suae bella tolerat, in qua prius vitiis serviens, delectabiliter jacebat. Voluptates priscae ad memoriam redeunt, et contra mentem se dejicientem gravi certamine insurgunt. Sed quia dum transitorio labore atterimur, a perpetuo dolore liberamur; apte subjungitur:

»In sex tribulationibus liberabit te, et in septima non tanget te malum.« Quid enim senario numero, quem septimus sequitur, nisi praesentis vitae operatio discursusque signatur? Sexta quippe die omnia perficiens [Col. 1032B] Deus hominem condidit; septimo requievit: qui scilicet septimus vesperam non habet, quia subsequentem requiem nullus jam terminus claudit. Perfectis ergo omnibus, requies sequitur; quia post bona vitae praesentis opera retributio aeternae quietis invenitur. In sex itaque tribulationibus nos Dominus liberat, ne in septima malum tangat; quia per paternae pietatis eruditionem praesentis vitae labore nos atterit, sed in adventu judicii a verbere abscondit; ut tanto tunc certiores ad salutem exhibeat, quanto nunc flagella nos durius secant. Iterum subjungens, ait:

»In fame eruet te de morte, et in bello de manu gladii.« Sicut fames carnis est subtractum subsidium corpori, ita fames mentis est silentium divinae locutionis. Unde et recte per prophetam dicitur: »Emittam [Col. 1032C] famem in terram, non famem panis, neque sitim aquae, sed famem audiendi verbum Dei (Amos. VIII).« Et quia humanam mentem cum divina locutio deserit, contra eam tentatio carnis invalescit, apte subjungitur: »Et in bello de manu gladii.« Bellum quippe patimur, cum carnis nostrae tentationibus impugnamur. De quo nimirum bello per Psalmistam dicitur:

Obumbra caput meum in die belli (Psal. CXXXIX). Quasi diceret: O verissime Domine! non ut homines domini sunt, qui emunt de sacello; tu vero in sanguine tuo me emisti. Homines de sacello emunt, id est de pecunia parvissimi marsupii. Omnis enim pecunia in comparationem sanguinis Christi nihil est. Ac si diceret: Tu exaudi me, qui es virtus [Col. 1032D] salutis meae, id est qui das vires saluti meae, perseverantiam scilicet qua salvari possim. Ideo hoc dicit iste, quia videbat pericula, videbat mala abundantia, pro quibus refrigescit charitas, abundat iniquitas, et vidit solatium; scilicet quod qui perseveraverit tolerando passiones, et tentationes carnis, et hujus mundi adversa, hic salvus erit (Matth. X). Perseverantia ergo ad virtutem pertinet. Quia igitur difficile est in longinqua via perseverane, ait: Tu es virtus salutis meae (Psal. CXXXIX), id est tu das vires perseverandi in bonis, ut perseverando sim salvus, et in te spero, qui es virtus, quia in die belli, scilicet dum foris pugno contra fictos fideles, et intus contra legem membrorum, obumbrasti per gratiam sancti Spiritus caput meum. Caput ergo [Col. 1033A] nostrum omnipotens Deus per gratiam sancti Spiritus obumbrat, cum foris ab impiorum hominum impugnationibus, et intus a vitiorum tentationibus nos misericorditer protegendo liberat.

[(99) 1Kb] Quia igitur reprobi, dum fame verbi deficiunt, etiam belli gladio transfiguntur; electos suos Dominus, et in fame a morte eripit, et in bello a gladio abscondit; quia eorum mentes dum verbi sui pabulo reficit, contra tentationes corporis fortes reddit. Sed sunt nonnulli, qui etsi ex divino eloquio ab interna se fame reficiunt; si jam contra tentationum praelia continentiae virtute fulciuntur, adhuc tamen percuti humanis detractionibus metuunt: et dum linguarum jacula formidant, saepe laqueo peccati se strangulant.

Unde aperte subditur: »A flagello linguae absconderis.« [Col. 1033B] Flagellum linguae est exprobratio illatae contumeliae. Flagello linguae bonos feriunt, qui eorum opera irridendo persequuntur. Saepe enim lingua a bono opere, dum vituperat revocat, et quasi flagellum se exerit; quia dorsum timidae mentis caedit. Hoc flagellum linguae electi hominis mente Propheta insidiari conspexerat, cum dicebat: »Ipse liberabit me de laqueo venantium, et a verbo aspero (Psal. XC).« Venantes enim, nihil aliud quam carnem quaerunt. Sed a venantium laqueo, atque a verbo aspero eripimur, quando et insidias carnalium, et irrisionum probra despiciendo superamus. Aspera quippe eorum verba sunt, quae bonis nostris itineribus adversantur. Sed asperitatem verbi evadere est irrisiones detrahentium dissimulando calcare. Sancta ergo anima a flagello [Col. 1033C] linguae absconditur, quia dum in hoc mundo honorem laudis non quaerit, nec contumelias detractionis sentit. Sed sunt nonnulli, qui jam derogantium verba despiciunt, jam irrisiones pro nihilo attendunt; adhuc tamen poenas corporis cruciatusque pertimescunt. Antiquus namque adversarius, ut a recta intentione nos retrahat, multiformiter impugnat; et tentationem nostram modo verbi fame, modo carnis certamine, modo flagello sermonis, modo calamitate persecutionis aggreditur.

Sed quia perfectus quisque cum in seipso vitia vicerit, statim se etiam contra vitia passionis accingit; apte subjungitur: »Et non timebis calamitatem cum venerit.« Sancti enim viri, quia contra multiformem [Col. 1033D] adversarium se pugnare considerant, semetipsos in certamine multipliciter parant: habent enim contra famem, divini verbi pabulum; contra belli gladium, continentiae scutum; contra flagellum linguae protectionem patientiae; contra exterioris calamitatis damnum interni amoris adjutorium. Unde miro modo agitur, ut quo eos hostis calidus numerosius tentat, eo circumspecti Dei milites virtutibus ditiores fiant.

Nos ergo, dilectissimi, vestigia sequentes militum Christi libenter toleremus adversa praesentis mundi, ut a peccatis purgati, ad divitias possimus pervenire coelestis regni. Ideo enim pie pro iniquitatibus a Deo in hac vita flagellamur, ut in ejus judicio [Col. 1034A] purgati inveniamur. Idcirco, divina dispensante gratia, nobis adversa inferuntur, ut non cum hoc mundo damnemur (I Cor. XI). Undique percutimur, hinc inde amaritudinibus replemur; non tamen ad damnationem, sed ut a vitiis expiati, coelestia dona possimus promereri. Non enim nos Deus crudeliter ut hostis, exulcerat, sed benigne, ut piissimus pater castigat. Nec nos odiendo, ut inimicos, percutit, sed diligendo ut filios corripit. Non ergo in Dei flagellis debemus murmurare, sed gratias agere; quia nimirum ad hoc nos flagellat, ut ab aeterna morte eripiat. Quis enim filius, quem non corripit pater? (Hebr. XII.) Quisquis ergo a disciplina patris alienus efficitur, profecto insipiens esse convincitur. Unde Salomon castigando loquitur: Fili, noli [Col. 1034B] negligere disciplinam Domini, neque fatigeris dum ab eo argueris; quia quem diligit Dominus, corripit; et quasi pater in filio complacet sibi (Prov. III). Qui ergo in flagellis contra Deum murmurat, justitiam judicantis accusat, eumque amplius ad iracundiam provocat. Injustum quippe non potest esse, quod a justo agitur judice. Ob hoc itaque nos juste pati cognoscimus, quoniam ipse nos flagellat, qui semper justitiam judicat. Non igitur murmuremus, sed Deo gratias agamus; quoniam ideo nos misericorditer in praesenti fatigat adversis, ut in futuro ab aeternis eripiat suppliciis.

Agamus ergo et nos, fratres charissimi, hos litaniarum dies pro modulo nostrae parvitatis cum summa reverentia et devotione mentis; cum abstinentia [Col. 1034C] carnis et humilitate spiritus; non tantum ut visibilium luporum rabiem evadamus, sed ut invisibilium, quod est melius, id est immundorum spirituum tentamenta vincere valeamus. Fortissima enim sunt arma jejunii contra daemonum tentationes, Domino dicente: Hoc genus non ejicitur, nisi in oratione et jejunio (Matth. XVII). Non solum contra tentationes jejunia juvant, sed etiam ad cognoscenda divina mysteria mentem elevant. Denique Moyses, ut legem mereretur accipere, quadraginta diebus et quadraginta noctibus jejunavit (Exod. XXIV). Daniel vero, ut secreta mysteria intelligere posset, non solum in aula Babyloniae mirae abstinentiae fuit, sed etiam per trium hebdomadarum dies caro [Col. 1034D] et vinum non sunt ingressa in os ejus; sed neque unguento unctus est, donec implerentur trium hebdomadarum dies (Dan. I). Nos quoque, ut Spiritus sancti dono participes esse mereamur, hos dies celebrare debemus cum mentis et corporis castitate, cum abstinentia ciborum, largitione eleemosynarum, dilectione Dei et hominum, et odio vitiorum, confessione peccatorum, compunctione lacrymarum, et caeterarum instantia virtutum; ut unde caro nostra sentit afflictionem, inde pauperum esuries sentiat consolationem. Nec solum pro nostris, sed etiam pro totius Ecclesiae necessitatibus supplicare debemus: pro pace videlicet Ecclesiae, [Col. 1035A] temporum tranquillitate, frugum ubertate, aeris temperie; pro regibus, et caeteris fidelis populi gubernatoribus, monente Apostolo, qui ait: Obsecro primum omnium fieri orationes, obsecrationes, postulationes, gratiarum actiones pro regibus, et pro his qui in sublimitate sunt constituti, et pro omnibus hominibus, ut quietam et tranquillam vitam agamus in omni pietate, et castitate; hoc enim acceptum est coram Salvatore nostro Deo, qui vult omnes homines salvos fieri, et ad agnitionem veritatis venire (I Tim. II). Quia ergo dies isti, ut supradictum est, abstinentiae sunt, non laetitiae; nemo in his pretiosa induatur vestimenta, sed in sacco et cinere lugere debemus. Prohibeantur comessationes, ebrietates, fornicationes, lites, temporalium rerum contentiones, [Col. 1035B] atque omnes carnales omnino delectationes. Nemo ibi in processione equitare praesumat; nemo otiosa vel turpia verba proferat; nemo propter saeculi negotia vel lucra sese absentare audeat; nemo calceatus, sed discalceatis pedibus omnes incedant. Nequaquam viri per plateas vana et saecularia canendo eant, nec mulieres puellarum more choros [Col. 1036A] ducant; sed omnes devote, seorsum viri, seorsum feminae ad generalem processionem conveniant

Notandum praeterea est quod ista litania minor vocatur ad differentiam illius litaniae, quam Romana consuetudo in die sancti Marci evangelistae devote in magna precum instantia agit, quae major dicitur propter Romanam auctoritatem. Nam illa [(100) 1Kb] a beato Gregorio papa constituta est duabus de causis: propter imminentiam scilicet belli, quod eo tempore propter novum gramen facile excitatur; et quia necessaria est propter fruges conservandas. Ista [(1) 1Kb] vero a beato Mamerto episcopo, utpote a minore auctore instituta est. Nos ergo, dilectissimi, sanctorum Patrum vestigia sequentes, eorumque sacris institutionibus obedientes recolamus cum [Col. 1036B] omni veneratione hos dies, quatenus in hac praesenti vita ab adversitatibus cunctis eripi, et post hujus saeculi consummationem eorum orationibus adjuti aeternis mereamur gaudiis perfrui, ipso praestante qui in Trinitate perfecta vivit et regnat Deus per omnia saecula saeculorum. Amen.



SERMO VICESIMUS NONUS. IN ROGATIONIBUS [(2) 1Kb]
[Col. 1035]

[Col. 1035C] Primo videndum, fratres charissimi, quid sit litania; secundo, cum duae sint litaniae, quare una dicatur major, altera vero minor; tertio, quare fuerint institutae; quarto, qualiter in eis jejunandum sit, et vestiendum, et quid populus in litania debeat cantare. Litania ergo interpretatur supplicatio vel rogatio. Supplicatio dicitur, quia tunc Deo supplicamus ut a morte subitanea et a caeteris adversitatibus nos eripiat omnipotens Deus. Rogatio dicitur, quia tunc sanctos rogamus, ut pro nobis ad Deum intercedant. Duae sunt litaniae, major videlicet et minor. Major fit in festo beati Marci evangelistae. Dicitur autem major tum auctoritate instituentis (Gregorius enim papa, qui et Magnus dicitur, eam instituit), tum auctoritate loci. Fuit enim ipsa instituta [Col. 1035D] Romae, et decretum fuit ut ubique celebraretur. Ista litania, scilicet ante Ascensionem Domini, dicitur minor, quia a minori instituta fuit, id est a beato Mamerto Viennensi episcopo.

Tempore autem quo litania prima, quae in festo sancti Marci celebratur, instituta fuerit, beatus Gregorius refert, dicens [(3) 1Kb] ; Ante hoc quinquennium quando apud hanc Romanam urbem alveum suum Tiberis egressus est, tantumque excrescens, ut ejus unda super muros urbis influeret, atque in ea maximas [Col. 1036C] regiones occuparet; apud Veronensem urbem fluvius Athesis excrescens, ad beati Zenonis martyris atque pontificis ecclesiam venit. Cujus ecclesiae dum essent januae apertae, aqua in eam minime intravit, sed paulisper crescens, usque ad fenestras ecclesiae, quae erant tectis proximae, pervenit. Sicque stans aqua ecclesiae januam clausit, ac si illud elementum liquidum in soliditatem parietis fuisset immutatum. Cumque essent multi interius inventi, qui prae aquarum magnitudine ecclesia omni circumdata, viam, qua possent egredi, non haberent, ibique se fame ac siti deficere formidarent; ad ecclesiae januam veniebant, ad bibendum hauriebant aquam, quae, ut praediximus, usque ad fenestras excreverat; et tamen intra ecclesiam nullo modo defluebat. Hauriri itaque [Col. 1036D] ut aqua poterat, sed defluere ut aqua non poterat. Stans autem ante januam ad ostendendum cunctis meritum martyris, et aqua erat ad adjutorium, et quasi aqua non erat ad invadendum locum.

De institutione etiam hujus litaniae Paulus montis Cassini monachus, Longobardorum historiographus, loquitur, dicens [(4) 1Kb] : Tempore Pelagii papae tanta fuit inundatio aquarum per Italiam, quod aquae ascendebant usque ad fenestras superiores templi sancti Zenonis, quod erat Veronae, nec tamen [Col. 1037A] aquae intrabant templum; tantumque excrescens, ut unda maximas regiones occuparet, ita ut plura antiqua moenia ejiceret. Quarum etiam aquarum violentia horrea Ecclesiae subversa sunt, in quibus multa modiorum tritici millia perierunt. Tunc siquidem multitudo serpentium cum magno dracone in modum trabis validae per Tiberis alveum in mare descendit. Sed suffocatae bestiae inter salsos maris turbidi fluctus, nec mora, ad littora ejectae sunt. Non fuit tantum diluvium a tempore Deucalionis Romae, vel etiam a tempore Noe. De flatu vero horum serpentium corruptus est aer, unde emersit pestis inguinaria, qua homines passim moriebantur, vel statim, vel duobus diebus transactis, vel tribus. Est autem hujusmodi pestis apostema, quod [Col. 1037B] est in inguine, quandoque vero in gutture. Similiter quicunque bibebant de aqua illa per quam draco transierat moriebantur. Tunc Pelagius papa indixit omnibus jejunium, et praecepit ut processionem facerent, quod et factum est. Sed juxta illud quod in Ezechiele legitur: A sanctuario meo incipite (Ezech. IX), ipsa cladis Pelagium papam et septuaginta alios in eadem processione statim perculit, et sine mora exstinxit. Quibus defunctis, tanta strages populi facta est, ut passim subtractis habitatoribus, domus in urbe plurimae vacuae remanerent. Defuncto autem Pelagio papa, in loco ejus substitutus est Gregorius Magnus Gordiani viri clarissimi, et beatae Silviae filius, qui in suae promotionis [Col. 1037C] initio instante ejusdem cladis articulo, hujusmodi litaniam in die sancti Marci evangelistae ubique terrarum observari praecepit.

De ista vero litania, quae per triduum ante Ascensionem Domini celebratur, agit Gregorius Turonensis archiepiscopus, dicens [(5) 1Kb] , quod in tempore beati Mamerti Viennensis episcopi in Vienna fiebant terrae motus tam magni, ut magnae domus et ecclesiae corruerent. Sabbato enim Paschali dum ipse sanctus Mamertus divinum officium celebraret, igne coelitus misso combustum est palatium regis, quod in eadem civitate erat, et haec tempestas per totum annum duravit. Praeterea bestiae, lupi videlicet, et apri a nemoribus exibant, et civitatem intrantes homines devorabant. Pro his ergo pestibus beatus [Col. 1037D] Mamertus triduanum indixit jejunium ad similitudinem Ninivitarum, quorum subversionem cum Jonas praedicaret, omnes vestiebant saccos et abstinebant a cibis, et pueri a mammis, et propter jejunium misertus est eorum Deus (Jon. III). Et praecepit ut processiones facerent triduanas; quatenus sicut illi evaserunt urbis subversionem, ita et isti liberarentur ab adversitatibus illis, quas patiebantur, quod ita factum est. Instituit ergo beatus Mamertus, ut singulis annis haec litania per tres dies [Col. 1038A] ante Ascensionem Domini in Viennensi ecclesia celebraretur, et etiam Romae canonizatum est.

Liberius [(6) 1Kb] [ms. corrupte, Tiberius] etiam papa praecepit ut pro fame, pro guerra, pro pestilentia, pro clade, et pro hujusmodi adversitatibus imminentibus, litanias semper facerent; et sic illa per supplicationes et orationes, et jejunia effugeremus. Vocantur autem hae processiones litaniae Graeco vocabulo, propter auctoritatem Graeci sermonis sicut Pascha et Pentecoste. In his litaniis jejunandum est cibo quadragesimali et in vestibus poenitentialibus debemus esse, et omnes a mundanis operibus in illis diebus debemus cessare et servi et ancillae, donec processio celebretur, et interesse processioni, ut sicut omnes peccaverunt, ita omnes pro venia [Col. 1038B] supplicent. In magnis ecclesiis septeno incedunt ordine in istis processionibus. In primo ordine sunt clerici; in secundo, claustrales, monachi videlicet et canonici; in tertio sanctimoniales feminae; in quarto, pueri; in quinto, laici et provecti aetate; in sexto, viduae; in septimo, conjugatae. Sed quod nos non possumus in numero personarum, supplemus in numero litaniarum; quia septies litaniam dicere debemus. Nos autem has litanias in hoc tempore facimus, quoniam in hoc tempore maxime bella solent emergere, et fructus terrae, qui adhuc sunt in teneritate vel in flore, solent corrumpi per incommoditatem nebularum, vel pluribus aliis modis. Ut ergo Deus haec omnia avertat, et nos defendat [Col. 1038C] atque eripiat ab intemperie aeris, a bellis et ab hostibus Christianae religionis, facimus has litanias Ideo etiam hanc litaniam Ascensioni continuamus, ut per jejunium et orationes Christum sequi, et ad coelos ascendere mereamur.

In quibusdam Ecclesiis per illud triduum litaniarum draconis figura modo ante crucem, modo post crucem portatur. Draco igitur, qui per triduum illud deportatur cum cauda longa et inflata, et duobus primis diebus ante crucem et vexilla, et postea ultimo die retro vadit, significat diabolum, qui per tria tempora, scilicet ante legem, et sub lege, et in tempore gratiae, quae per tres dies designantur, homines fefellit, et adhuc fallere cupit. In duobus primis diebus, id est temporibus, diabolus quasi [Col. 1038D] dominus erat orbis, de quo ait Christus in Evangelio: Nunc princeps hujus mundi ejicietur foras (Joan. XII). In tempore vero gratiae per Christum victus fuit, nec audet ita patenter regnare ut prius; sed latenter per suggestiones seducit quos pigros videt in bonis operibus et remissos, nec viam vitae sectantes; sicut in deserto infirmos Israel et debiles, et eos qui remanebant ultimi, hostes post tergum venientes, quasi aberrantes interficiebant. Inde est quod in primis duobus diebus praecedit, et in ultimo [Col. 1039A] sequitur ipse draco. Draco est et leo. Modo draco est, quia homines non aperte, sed latenter decipit; retro inspiciens, si quis cadat a rectitudine fidei, quem sibi incorporet. Leo erit in tempore Antichristi, quia tunc in nomine Christi desaeviet aperte. Draco fuit, quando Christum supra pinnaculum templi, id est primum deambulatorium, ubi multos ante per vanam gloriam seduxerat, latenter fallere voluit, et tentavit, dicens: Si Filius Dei es, mitte te deorsum (Matth. IV). Et ut secure posset hoc facere, addidit, dicens: Quoniam angelis suis mandavit de te, et in manibus tollent te, ne forte offendas ad lapidem pedem tuum (ibid.). Intelligebat enim Scripturas diabolus, et ideo quod ad malum suum erat, tacuit, scilicet hoc: Super aspidem et [Col. 1039B] basiliscum ambulabis; et conculcabis leonem et draconem (Psal. XC). Leo autem fuit in passione Domini, quoniam eum crucifigere fecit. De illo dicit Joannes in Apocalypsi: Vidi Satan cadentem de coelo sicut fulgur, et trahebat secum tertiam partem stellarum (Apoc. XII). Per stellas igitur significantur homines, qui in tres partes dividuntur, videlicet perfecti, imperfecti et reprobi. Tertiam ergo partem stellarum secum trahit diabolus, id est reprobos; et hi sunt cauda illius. Alibi vocat eum Christus Satan, dicens: Vade retro, Satana (Matth. IV). Ubi vero ipse dicit ad Petrum: Vade retro me, Satana (Matth VIII), non est intelligendum quod eum vocet diabolum, sed adversarium, quod interpretatur Satanas. Est enim sensus: Vade me retro, Satana, id [Col. 1039C] est sequere me per imitationem passionis, et noli impedire passionem meam. Vel aliter: Videbat enim Christus, ut ait beatus Hilarius, daemonem ad aurem Petri suggerentem, ut disturbaret passionem illius, et ait ei: Vade, Satanas. Ac si dicat: In vanum laboras. Et conversus ad Petrum dixit: Vade retro a me, id est sequere me imitando passionem meam.

Nota, quod officium litaniarum concordat causis quare litaniae institutae sint. Oratur namque, ut Deus avertat pestes. In Epistola legitur de oratione, ubi sic dicitur: Multum valet deprecatio justi assidua (Jac. V). Et ne homo se vilipendat, ibi agitur de alio, et dicitur: Elias homo erat passibilis; et [Col. 1039D] oravit ad Dominum, et non pluit tribus annis (ibid.). Nota, quod oratio tam justi quam injusti multum valet assidua. Injusti videlicet propter ipsam orationem, quia a Spiritu sancto venit. Quae enim loquitur, a Spiritu sancto loquitur. Oratio autem justi multum valet assidua, tum propter ipsum, tum propter ipsam orationem.

In Evangelio vero commendatur oratio, ubi dicitur quod si noluerit amicus amico dare, eo quod amicus est, dabit ei tamen propter improbitatem illius, id est instantiam (Luc. XI). Subjungit iterum de ovo, et pane, et de pisce. Per panem intelliguntur omnia, quae hominis victui sunt necessaria, ut cibus et potus. Per ovum intelliguntur omnia, quae [Col. 1040A] sunt genera fetuum, ut animalium et fructuum, etc. Per piscem intelliguntur omnia genera naturalium. Item per ovum intelligitur spes; quia, sicut per ovum possibile est habere pullum, ita si habemus Deum per spem, possibile est habere per rem. Item per piscem intelligitur fides, quia fides nutritur in aquis, id est in tribulationibus. Per panem etiam intelligitur charitas. In missa ergo litaniarum oratur, ut Deus liberet nos a pestibus fructuum, fetuum; et conferat nobis spem, fidem et charitatem. Cavendum est ne quis equitet in processione his tribus diebus; cavendum etiam ne mulieres choream faciant, et cantilenam cantent, nisi Kyrie, eleison. Hae dicuntur nigrae processiones, propter nigras vestes, et propter mortem hominum designandam.

[Col. 1040B] Igitur, fratres charissimi, cum semper invitari et commoneri ad confessionem et poenitentiam debeat fraternitas vestra, praecipue in sanctis jejuniis, quae pro remissione peccatorum, salute corporum, ubertate frugum, serenitate aeris, tranquillitate temporum, pace regum a sanctis Patribus inventa et statuta sunt, culpas debet confiteri, et orationi devote insistere, secundum consilium beati Jacobi apostoli dicentis: Confitemini alterutrum peccata vestra, et orate pro invicem ut salvemini (Jac. V). Sed tamen discretio est in confessione adhibenda, ut scire valeamus, quae peccata, et cui sint confitenda. Non enim cuilibet, nisi in magna necessitate, debemus peccata confiteri; quia non cuilibet data est potestas peccata dimittendi, sed illis tantum data [Col. 1040C] est, quibus dicitur: Accipite Spiritum sanctum: quorum remiseritis peccata, remittentur eis; et quorum retinueritis, retenta sunt (Joan. XX), id est sanctis apostolis, et vicem eorum obtinentibus, scilicet episcopis et sacerdotibus [(7) 1Kb] . Claves istae non sunt corporales, sed spirituales, scilicet discernendi scientia et potentia judicandi, id est ligandi et solvendi, qua dignos recipere et indignos debet a regno excludere ecclesiasticus judex; quia sicut habet jus ligandi, ita et solvendi. Unde beatus Ambrosius: Dominus pariter [(8) 1Kb] et ligandi esse voluit et solvendi, quia utrumque pari conditione promisit. Ergo qui non habet jus solvendi, nec ligandi habet. Certum est quod utrumque Ecclesiae licet, haeresis [Col. 1040D] autem utrumque non habet. Jus enim hoc solis promissum est sacerdotibus. Recte ergo Ecclesia hoc vindicat, quae veros habet sacerdotes, haeresis vindicare non potest, quae veros sacerdotes non habet.

Sciendum tamen est quod sunt quaedam fevia peccata, quae quotidie committimus; quae coaequalibus nostris invicem confiteri possumus, quae orationibus proximorum purgantur. Unde quotidie in Ecclesia clerici inter se, Confiteor Deo, dicunt, de qua confessione dicit hic beatus Jacobus: Confitemini alterutrum peccata vestra, id est coaequalibus, scilicet presbyteris peccata vestra quotidiana et levia, gravioris vero leprae immunditiam sacerdoti, id est abbati vel episcopo; et juxta eorum arbitrium [Col. 1041A] jejuniis et eleemosynis sunt redimenda et purificanda. Ista enim majora peccata per lepram in antiqua lege designantur, quae ostendi sacerdotibus praecipiebatur. Unde Dominus in Evangelio praecipit leprosis, dicens: Ite, ostendite vos sacerdotibus (Luc. XVII).

Notandum praeterea quia quatuor sunt quae impediunt confessionem, pudor scilicet, timor, spes et desperatio. Quosdam enim impedit pudor, qui scilicet pro sola confusione erubescunt confiteri peccata sua. Unde per Salomonem dicitur: Est confusio adducens peccatum (Eccli. IV). Qui contra de his qui confitentur, iterum dicit: Et est confusio adducens gloriam (ibid.). Quos etiam commendat Propheta, dicens: Confessionem et decorem induisti; [Col. 1041B] amictus lumine sicut vestimento (Psal. CIII). Et alibi: Confessio et magnificentia opus ejus, et justitia ejus manet in saeculum saeculi (Psal. CX). Cassiodorus: Confessio scilicet praeconialis, id est laudis et peccati; et magnificentia boni operis, et opus ejus. Vel sicut beatus Hieronymus ait: Gloria et decor est opus ejus, quia laudabilia sunt et decora quae facit; et justitia ejus, qua judicabit, manet incommutabilis in saeculum saeculi, dum his dicit: Ite in ignem aeternum; illis: Venite, benedicti Patris mei (Matth. XXV), etc. Vel ita ab illo loco: Magna opera Domini (Psal. CX). Hic agit generaliter de quibuslibet operibus Dei. Quasi diceret: Ideo confitebor, quia magna sunt opera Domini. Revera quaelibet opera [Col. 1041C] Dei sunt magna, si sint exquisita in omnes voluntates ejus, id est si in eis videatur intentio et voluntas facientis Dei, id est si intelligantur qua intentione voluerit ea facere Deus. Deinde aperit, quae est intentio et voluntas Dei in operibus, subdens: Confessio scilicet peccatorum, et magnificentia bonorum operum est opus ejus, id est merces quae juste datur manet in saeculum saeculi. Ac si diceret: Haec est voluntas ejus, ut ex suis operibus insit homini confessio peccatorum, et magnificentia bonorum operum, et justitia, id est merces quae juste datur.

Est ergo, ut supradictum est, confusio adducens gloriam, quia vera confessio peccatorum perducit hominem ad aeternam gloriam. Quia superius diximus, [Col. 1041D] quomodo pudor impediat quorumdam confessionem; iterum videamus qualiter alios timor impedit. Timent enim si confiteantur, ne gravis eis poenitentia injungatur. Et hos arguit Job, dicens: Qui timet pruinam, irruet super eum nix (Job VI). Gregorius [(9) 1Kb] : Pruina quippe inferius gelascit, nix autem de superioribus ruit. Et saepe nonnulli, dum temporalia adversa pertimescunt, districtionis aeternae animadversioni se objiciunt. De quibus bene per psalmistam dicitur: »Illic trepidaverunt timore, ubi non erat timor (Psal. XIII).« Augustinus: Illic trepidaverunt timore, id est de terrenis timent de quibus non esset timendum; et non timent, de quibus [Col. 1042A] esset timendum, id est de aeternis poenis: sicut et Judaei, qui Christum occiderunt, ne perderent locum et gentem (Joan. XI). Gregorius, verbi gratia: Iste veritatem jam libere defendere appetit, sed tamen in ipso suo appetitu trepidus indignationem potestatis humanae pertimescit. Cumque in terra hominem contra veritatem pavet, ejusdem veritatis iram coelitus sustinet. Ille peccatorum suorum conscius, ea quae possidet, indigentibus jam largiri desiderat, sed tamen ne datis rebus egeat, ipse formidat Cumque carnis subsidia reservando trepidus praeparat, ab alimentis misericordiae animam necat. Et cum pati in terra inopiam metuit, aeternam sibi abundantiam supernae respectionis abscidit.

Nonnulli etiam apud semetipsos confiteri peccata [Col. 1042B] sua deliberant, sed ne eis abstinentia injungatur ciborum vel asperitas indumentorum, trepidant. Quia ergo oblectamenta corporis appetunt, et pro animae salute adversa pati refugiunt, seipsos aeternis poenis tradunt. Recte ergo dicitur: »Qui timent pruinam, irruet super eos nix.« Quia qui conculcanda in infimis metuunt, a summis metuenda patiuntur. Et cum transire nolunt quod calcare poterant, judicium de supernis excipiunt, quod tolerare nequaquam possunt. Sed haec agentes mundi gloriam temporaliter obtinent. Quid autem tempore vocationis suae facturi sunt, qui cuncta simul pavidi deserent, quae hic cum gravi timore servaverunt? Unde apte subdit: »Tempore quo fuerint dissipati peribunt.« [Col. 1042C] Quos enim praesentis vitae sollicitudo ornat, omissio dissipat, et tunc etiam exterius pereunt, qui dudum aeterna intus negligendo perierunt. De quibus recte additur: »Et cum incaluerint solventur de loco suo.« Iniquus etenim quisque cum incaluerit, de loco suo solvitur, quia judicio intimae discretionis appropinquans cum jam per cognitionem pene fervere coeperit, ab ea cui dudum inhaeserat, carne sua separatur. Hinc est enim quod per prophetam contra reprobos dicitur: »Et tantummodo sola vexatio intellectum dabit auditui (Isai. XXVIII):« quia videlicet aeterna non intelligunt, nisi cum pro temporalibus jam sine emendatione puniuntur. Tunc mens aestuat, et infructuosae poenitentiae se ignibus inflammat. Duci ad supplicia timet, praesentem vitam ex desiderio retinet; sed de [Col. 1042D] loco suo solvitur, quia oblectamenta carnis deserens ejus duritia per supplicium liquatur.

Qui ergo, ut dictum est, timet pruinam, irruet super eum nix: quia qui metu gravis poenitentiae timet confiteri peccata sua, irruet super eum damnatio aeterna. Sunt etiam nonnulli, qui adhuc aliquid in hoc mundo concupiscunt, nec se putant adepturos quod desiderant, si hominibus per confessionem, quales sint, innotescant; horum confessionem impedit spes, id est cupiditas potiendi desideriis. Talibus comminatur Dominus in Evangelio, dicens: Vae praegnantibus, et nutrientibus in illis diebus (Matth. XXIV)

[Col. 1043A] Sunt item alii qui nihil horum verentur, sed solum hoc timent, qui post peccatorum confessionem ab ipsis abstinere minime possent. Et hos impedit desperatio. Quibus non incongrue illud potest aptari: Peccator, cum venerit in profundum malorum, contemnit (Prov. XVIII). Fit vero nonnunquam, ut haec omnia, quae supra diximus, simul confessionem impediant. Sed qui his quatuor malis, videlicet pudore, timore, spe terrenorum desideriorum et desperatione premitur, ne peccata sua confiteatur, recte jam in monumento jacet, et secundum Evangelium jam quatriduanus fetet (Joan. XI). Scriptum est enim: A mortuo, velut qui non sit, perit confessio (Eccli. XVII). Quod si ille mortuus est, qui non confitetur, utique reviviscit qui confitebitur. Veniat [Col. 1043B] ergo Jesus et dicat: Veni foras (Joan. XI); et ad vocem ejus illico suscitabitur mortuus. Excipiat itaque noster mortuus excitationem, et non differat confessionem. Dicatur illi quem pudor afficit: Cur te pudet peccatum tuum dicere, quod non puduit facere? Aut cur erubescis Deo confiteri, cujus oculis non potes abscondi? Quod si forte pudor est tibi uni homini, et fortasse peccatori peccatum tuum confiteri vel exponere, quid facturus es in die judicii, ubi omnibus exposita tua patebit conscientia?

Haec itaque tria ponenda sunt contra pudorem, scilicet consideratio rationis, reverentia intuentis Dei, comparatio majoris confusionis. Similiter contra [Col. 1043C] timorem opponenda sunt tria. Poena scilicet inferni quam sit longa, quam gravis, quamque infructuosa. Contra spem quoque terrenorum itidem tria opponuntur, bona scilicet futuri saeculi praesentis vitae bonis majora, certiora, durabiliora. Ad quorum comparationem quidquid in hoc mundo desiderari potest, modicum et incertum, et, ut ita dicam, momentaneum est. Item contra desperationem sunt tria remedia. Primum, est proprius vigor, quem assumit ex confessione. Secundum, est gratia Dei, quam meretur ex humilitate. Tertium, est auxilium, quod habet ex ejus, cui confitetur, compassione. Magnum est etiam poenitendi solatium hoc quod ait Dominus in Evangelio: Gaudium est angelis Dei super peccatore poenitentiam agente (Luc. [Col. 1043D] XV). Per poenitentiam quippe, id est per dignos poenitentiae fructus renovatur quotidie sancta Ecclesia in suis membris, quae ad Deum suspirans adhuc peregrinatur in terris. Nam et haec vox illius coelestis Jerusalem est, id est sanctorum angelorum congaudentium huic Ecclesiae, quae peregrinatur in terris.

Emissiones tuae, inquit, paradisus malorum (Cant. IV). Sunt autem tres emissiones Ecclesiae. Prima, videlicet conjugatorum poenitentium in mundo; secunda, conversorum continentium in claustro; tertia, praelatorum praedicantium et orantium pro Dei populo. De prima emissione, id est poenitentia, dicunt angeli, quibus gaudium est super uno peccatore poenitentiam agente: Quae est ista, quae ascendit [Col. 1044A] per desertum sicut virgula fumi ex aromatibus myrrhae et thuris, et universi pulveris pigmentarii? (Cant. III.) Ascendere autem dicitur anima poenitens per desertum, terram scilicet inviam et inaquosam, peccatorum suorum recordando. Ascendet sicut virgula fumi, eadem peccata humiliter confitendo. Quae confessio recte dicitur fieri sicut virgula fumi, quia per plures peccatorum species tanquam fumus de thuribulo per plurima foramina derivantur.

Et notandum quod fumus nunquam habeat splendorem, nonnunquam tamen habere possit odorem. Quod autem hic fumus confessionis habeat quamdam orationem pietatis, innuitur ex his quae subjungitur: Ex aromatibus myrrhae, et thuris et [Col. 1044B] universi pulveris pigmentarii. Confessionem debet semper comitari myrrha et thus, id est mortificatio carnis et oratio cordis. Alterum enim sine altero aut parum aut nihil prodest. Nam si quis carnem mortificet, et orare cesset, superbus est, et dicitur ei a Domino:

Nunquid manducabo carnes taurorum, aut sanguinem hircorum potabo? (Psal. XLIX.) Quasi diceret: Non in sacrificiis, sed in pauperibus haec volo. Superius dixerat: Meae sunt omnes ferae silvarum, jumenta in montibus et boves. Cognovi omnia volatilia coeli, et pulchritudo agri mecum est (ibid.). Hic ergo mystice his similitudinibus sanctam figurat Ecclesiam. Ferae silvarum sunt gentes; jumenta in montibus [Col. 1044C] sunt simplices in culmine fidei; boves sunt apostoli et prophetae; volatilia coeli, supernae angelorum virtutes; pulchritudo agri, gentes conversae, quae sunt decus terrae. Esurit Deus salutem omnium hominum, et de omnium profectu gratulatur; carnes vero taurorum non vult in sacrificiis, sed in pauperibus. Mavult Deus, ut de animalium carnibus pauperes reficiantur, quam ut sibi in holocaustum offerantur

Ut ergo supradictum est, qui carnem suam mortificat, et orare dissimulat, superbus est. Item si oraverit, et carnem suam mortificare neglexerit, audiet: Quid vocatis me, Domine, et non facitis quae dico? (Luc. VI.) Et illud: Qui avertit aurem suam ne audiat legem, oratio ejus erit exsecrabilis (Prov. [Col. 1044D] XXVIII). Uterque ergo altari suffragatur, dum constet, quia alterum sine altero reprobatur. Sequitur: Et universi pulveris pigmentarii. Post recordationem et confessionem, post mortificationem et orationem exhibendus est fructus eleemosynarum. Quae bene pulvis dicuntur, quia de terrena substantia fiunt. Pigmentarii, qui suavissimum odorem emittunt. Hinc est quod ab angelo Cornelio bene agenti dictum est: Orationes tuae et eleemosynae ascenderunt in conspectu Dei (Act. X). Nisi enim eleemosynae cum orationibus suave aliquid redolerent, in conspectu Dei ascendere nullo modo valerent. Vel universi pulveris pigmentarii ideo dicitur, quia non solum magna, sed etiam minima quaeque peccata, et conterenda sunt per confessionem.

[Col. 1045A] Haec de tribus emissionibus in significationem trium generum hominum, quos in hac vita continet sanctà Ecclesia, quos etiam apud Ezechielem designant Noe, Job et Daniel, dicta sunt (Ezech. XIV); quamvis singulis perfecti possunt non inconvenienter assignari. In his quoque prima emissio est poenitentia; secunda, justitia; tertia, doctrina. Primo enim poenitendo convertuntur; secundo, bene vivendo justitiam exercent; tertio, si bene profecerint, ipsam justitiam, quam vita tenent, verbo docent. Sed quoniam virtutibus insidiantur vitia, et ita juxta sunt posita, ut qui ab illis incurat [(10) 1Kb] ; oportet ut sit poenitentia sine pudore, ne erubescat peccata confiteri commissa. Caveat justitia simulationem, eliminet praelatio elationem. Ubi enim magnitudo [Col. 1045B] est gratiarum, ibi est etiam magnitudo discriminis.

Nos ergo, dilectissimi, in his sanctis diebus pro totius Ecclesiae pace et salute a sanctis Patribus salubriter institutis, pro peccatis nostris poenitentes, non in nobis nec in aliquibus terrenis aliquid dignum invenimus, quod pro expiatione vel reconciliatione nostra Deo offeramus. Non potest comprehendi in holocaustis, etiamsi omnes in sacrificium incendamur; nec, ut supradictum est, in vitulis annalibus, ut lac deserentes digni simus solido cibo in acceptabili anno Domini, de quo ait Apostolus: Ecce nunc tempus acceptabile; ecce nunc dies salutis (II Cor. VI). Si ergo omnes leviticas hostias spiritualiter intelligens in me exhibuero; si etiam [Col. 1045C] primogenita, id est quod primum in me est, obtulero; nihil tamen dignum magnitudini ejus offeram, sed solus sanguis Christi ad delenda mala omnia mea sufficiet. Unde cum Judaicum populum Deus ad judicium provocasset, et ille peccati conscius non auderet contendere, sed rogare, nec tamen in precibus confidens, dicebat: Quid dignum offeram Deo? Curvabo genu de excelso? Nunquid offeram ei holocautomata et vitulos? Nunquid placari potest Deus in millibus arietum, aut in multis millibus hircorum pinguium? (Mich. VI.) Subaudis, ut animae laventur a peccatis. Responsio Micheae prophetae: O popule Dei! quia tu nescis, ego tibi indicabo quid sit bonum, et quid Deus quaerat [Col. 1045D] a te. Utique facere judicium et justitiam, et diligere misericordiam, et sollicitum ambulare cum Deo tuo (ibid.). Quasi diceret: Indicabo tibi quid sit bonum, non ut prosit mihi praecipienti, sed tibi illud facienti. Ac si apertius diceretur: Tu quaeris et non invenis in te, quidquid digne possit offerri Deo pro ablutione peccatorum; sed ego inveniam sufficientem hostiam, et docebo te quid boni postea debeas agere, ut nihil absque ratione et consilio agas; et non ex coactione, sed ex dilectione opera misericordiae facias; et in his nihil aliud praemii quaeras, nisi ut Deo placeas, et cum eo ambules, sicut Henoch (Gen. V); et per eum de terra ad coelum [Col. 1046A] transferaris, sicut Elias (IV Reg. II). Non solum qui facit judicium, et diligit misericordiam, salvatur; sed etiam haec vox fit ad universam Ecclesiam, ut omnes Deum timentes, licet in inferiori gradu, per misericordiam et doctrinam Christi habeant salutem animarum.

Hanc ergo dignam, charissimi, poenitentiam in remissionem peccatorum nostrorum necesse est ut teneamus; judicium videlicet, et justitiam atque misericordiam faciamus, et indesinenter cum actore nostro Deo solliciti ac devoti ambulemus, ut ad ipsum, qui vere est summum bonum pervenire possimus. Indesinenter verae humilitatis lacrymas fundamus, ut peccatorum maculas tergere, et veniam consequi mereamur. Nemo enim perfecte in hac [Col. 1046B] praesenti vita quotidiana potest abluere peccata; sed tamen lacrymae, si ex humili atque simplici mente fundantur, multum juvant ad consequendam veniam. Unde beatus Job, suam imperfectionem intuens, et divinam subtiliter examinationem considerans, dicebat: Si lotus fuero quasi aquis nivis, et fulserint velut mundissimae manus meae; tamen sordibus intinges me, et abominabuntur me vestimenta mea (Job IX). Gregorius [(11) 1Kb] : Aquae enim nivis sunt lamenta humilitatis; quia, ante districti judicis oculos, dum caeteris praeeminet virtutibus, quasi per magni meriti colorem candet. Sunt namque nonnulli, qui lamenta habent, sed humilitatem non habent; qui afflicti plangunt, sed tamen in ipsis fletibus, vel contra proximorum vitam superbiunt, vel contra ordinationem [Col. 1046C] Conditoris eriguntur. Hi nimirum aquas habent, sed nivis aquas non habent; et mundi esse nequeunt, quia humilitatis fletibus minime lavantur. Aquis autem nivis culpam laverat, qui dicebat: »Cor contritum et humiliatum, Deus, non despicies (Psal. L).«

Hieronymus: Sacrificium peccatorum, quod placet Deo, est spiritus contribulatus, in quo datur spes convertendi, si poenitere velint. Cassiodorus: Laetus et lascivus spiritus obligat peccato, sed spiritus contritus est sacrificium, quo peccata solvuntur. Sequitur hujus sacrificii promissio: O Deus! non despicies cor contritum in poenitentia. Augustinus: Spernit Deus taurum, hircum, et caetera, [Col. 1046D] quae tempus habuerunt, dum aliquid promitterent futurum. Contritum dico et humiliatum, Deo confitendo; non elatum peccata excusando. Cassiodorus: Prius dicit contritum, et post humiliatum, quia non potest humiliari, nisi contritum sit. Ut ergo supradictum est, ille aquis nivis culpam abluit, qui humiliter in conspectu Dei lacrymas fundit.

[(12) 1Kb] Qui etiam lamentis affliguntur, sed murmurando rebelles sunt; mentem quidem conterunt, sed humiliari contemnunt. Quamvis aquae nivis intelligi et aliter possunt. Aqua enim fontis et fluminis ex terra oritur, aqua vero nivis ex aere proruit. Et sunt plerique, qui operatione et lamentis se cruciant, sed [Col. 1047A] tamen totis lamentorum laboribus, ad sola terrena desideria exsudant. Compunguntur in precibus, sed felicitatis transitoriae gaudia exquirunt. Hos itaque nivis aqua non abluit, quia eorum fletus ab imis venit. Quasi enim ex terrae aqua perfusi sunt, qui pro terrenis bonis in precibus compunguntur. Qui vero idcirco plorant, quoniam praemia superna desiderant; aqua nivis hos diluit, quia coelestis compunctio infundit. Nam cum perennem patriam per lamenta appetunt, ejusque accensi desideriis plangunt; a summis accipiunt, unde mundentur. Per manus autem, quid aliud quam opera designantur? Unde quibusdam per prophetam dicitur: »Manus vestrae sanguine plenae sunt (Isai. I),« id est opere crudelitatis. Notandum vero, quod vir sanctus non ait: »Fulserunt mundissimae [Col. 1047B] manus meae;« sed, »velut mundissimae manus meae;« quia quousque poena nostrae corruptionis astringimur, quamvis rectis operibus, veram tamen munditiam nequaquam apprehendimus, sed imitamur.

Unde et aperte subjungitur: »Tamen sordibus intinges me.« Deus nos sordibus intingere dicitur, id est intinctos sordibus demonstrare; quia, quanto ad illum verius per bona opera surgimus, tanto subtilius vitae nostrae sordes agnoscimus, quibus ab ejus munditia discordamur. Ait ergo: »Si lotus fuero quasi aquis nivium, et fulserint velut mundissimae manus meae; tamen sordibus intinges me.« Ac si apertius dicat: Quamvis lamentis supernae compunctionis infundar, quamvis per studia rectae operationis exercear; in tua tamen munditia video, quia [Col. 1047C] mundus non sum. Intentum quippe Deo animum ipsa adhuc corruptibilis caro diverberat, ejusque amoris pulchritudinem obscenis et illicitis cogitationum motibus foedat. Unde et subditur: »Et abominabuntur me vestimenta mea.« Quid enim vestimenti nomine nisi hoc terrenum corpus exprimitur, quo induta anima tegitur, ne instabilitate suae substantiae nuda videatur? Hinc enim Salomon ait: »Omni tempore sint vestimenta tua candida (Eccle. IX),« id est a sordidis actibus munda. Hinc Isaias dicit: »Vestimentum mistum sanguine erit in combustione (Isai. IX).« Sanguine quippe vestimentum miscere, est desideriis carnalibus corpus inquinare. Quibus nimirum se pollui Psalmista formidaverat, cum dicebat: »Libera me de sanguinibus, Deus Deus salutis meae [Col. 1047D] (Psal. L).«

Augustinus: Omnes novimus, Latine non dici sanguines, sed sanguinem. Sed etsi minus Latine dicatur pluraliter quam singulariter, tamen magis proprie pluraliter dixit, innuens multa peccata ex origine carnis peccati trahi, id est ex carne per originale peccatum corrupta. Unde est illud: Caro et sanguis regnum Dei non possidebunt (I Cor. XV), id est peccata quae de corruptione carnis et sanguinis veniunt Hoc est ergo: Libera me de sanguinibus Deus, id est de carnalibus peccatis, quae multa sunt, ut jam ab his desinam. Cassiodorus: [Col. 1048A] Libera me de sanguinibus, id est ab omni corruptione poenae et culpae, et da incorruptionem; quod complebitur in futuro. Unde sequitur: Deus Deus salutis meae. Augustinus: Haec salus erit in incorruptione, cum hoc mortale induerit immortalitatem, modo tamen jam est in spe. Sequitur: Exsultabit lingua mea justitiam tuam, id est cum exsultatione annuntiabit justitiam tuam, cum a peccatis mundatus fuero. Ut ergo supradictum est, a contagiis corruptibilis carnis propheta cupiebat liberari, cum dicebat: Libera me de sanguinibus, Deus Deus salutis meae.

[(13) 1Kb] Hinc voce angeli ad Joannem dicitur: »Habes pauca nomina in Sardis, quae non inquinaverunt vestimenta sua (Apoc. III).« More autem sacri eloquii [Col. 1048B] vestimenta nostra nos abominari referuntur, quia abominabiles reddunt, sicut per Petrum quoque de Juda dicitur: »Hic possedit agrum de mercede iniquitatis (Act. I).« Neque enim pretio sanguinis agrum figuli possidere Judas potuit; quia relatis triginta argenteis traditionis, criminosiorem in se protinus mentem multavit. Sed, »possedit,« dicitur, cum possidere fecit. Ita hoc loco, »abominabuntur me vestimenta mea« dicitur, id est abominabilem faciunt, quia nimirum, dum contra mentem membra superbiunt, dum sancti desiderii studia tentationum suarum tumultibus interrumpunt, in ipso suo certamine posita anima agnoscit, quantum adhuc a divinitate despicitur, quae corruptionem suam plene transire appetens, sed non valens, foedae pulvere [Col. 1048C] cogitationis inquinatur. Hanc vestimentorum abominationem senserat, qui dicebat: »Video aliam legem in membris meis, repugnantem legi mentis meae, et captivum me ducentem in lege peccati, quae est in membris meis (Rom. VII).« Haec etiam vestimenta, in quibus perfecte placere non poterat, quandoque melius resumenda, deponere festine cupiebat, dicens: »Infelix ego homo, quis me liberabit de corpore mortis hujus? (ibid.).« Dicat itaque vir sanctus: »Si lotus fuero quasi aquis nivis, et fulserint velut mundissimae manus meae, tamen sordibus intinges me, et abominabuntur me vestimenta mea;« quia quantumlibet ad summa ex contemplationis compunctione ascenderit, quantumlibet in opere se per exercitium laboris accinxerit, indignum tamen adhuc [Col. 1048D] aliquid de corpore mortis sentit, et abominabilem se esse considerat, in multis quae de pondere corruptionis portat. Cui hoc quoque fit gravius, quod saepe neque hoc intelligit, unde delinquit. Flagella suscipit, sed districto judici quid in se majus, quidve minus displiceat, non agnoscit. Unde et subditur:

»Neque enim viro qui similis mei est, respondebo; nec qui mecum in judicio ex aequo possit audiri (Job IX).« Dum cum quolibet in judicio ex aequo contendimus, et quid contra nos dicatur agnoscimus, et in his quae dicimus audimur, et quo objecta [Col. 1049A] patenter apprehendimus, eo audacter ad proposita respondemus. Quia ergo invisibilis judex quae facimus videt, quasi audit quae dicimus. Sed quia id quod ei displicet nequaquam plene cognoscimus; quasi quid ipse dicit ignoramus. Vir igitur sanctus vestimentorum suorum abominationem considerans, eo amplius timet, quo audiri ex aequo in judicio non valet, quia quousque corruptionis suae pondere premitur, hoc in poena sua gravius tolerat, quod et sensum reprehensoris sui ignorat. Ac si aperte dicat: In hoc ex aequo non audior quia et patent cuncta quae facio, et tamen ipse nescio pro quibus reprehendor.

Solliciti ergo semper, dilectissimi, et pavidi etiam in his quae recte agimus esse debemus, ne in aliquo [Col. 1049B] divinae majestatis oculos offendamus; quia, quamvis lamentis supernae compunctionis infundamur, quamvis per studia rectae operationis exerceamur, in ejus tamen munditia videmus, quia mundi non sumus. Ipse tamen est fons totius bonitatis, indulgentiae et pietatis; et nos per poenitentiam ad se conversos potens est abluere a peccatis, sicut ipse per Moysen alibi ait: Ego occidam, et vivere faciam; percutiam et ego sanabo (Deut. XXXII). Ac si apertius diceret: Occidam veterem hominem, et vivificabo novum. Unde etiam per Sophoniam [(14) 1Kb] prophetam peccatoribus, quasi Aethiopibus, ut ad virtutes per poenitentiam de vitiis convertantur, salubriter comminatur, dicens:

[Col. 1049C] O Aethiopes, vos interfecti gladio meo eritis (Soph. II). Ac si aperte ut piissimus pater diceret: Gladio sermonis mei interficiam in vos veterem hominem, et vivificabo novum. Iterum sermo propheticus subjungit, dicens: Et extendet Dominus manum suam super aquilonem, et perdet Assur; et ponet speciosam, id est Ninivem, in solitudinem, et in invium, et quasi desertum, et accubabunt in medio ejus omnes bestiae gentium; et onocrotalus, atque ericius in liminibus ejus morabuntur. Haec omnia judicia sunt vastitatis et solitudinis. Aethiopes dicuntur, qui in vitia sunt demersi, qui etiam possunt ad meliora converti, ut nullus desperet de salute, qui poenitere voluerit. Unde et Moyses Aethiopissam duxit uxorem (Exod. II). Comminatur autem [Col. 1049D] Deus his qui in vitiis permanentes tenebrarum colorem nolunt per poenitentiam abluere, quod interficiendi sunt illo gladio, quo utitur ad custodiendam viam ligni vitae. Haec ergo comminatio fit, ut timentes poeniteant, ne quod comminatur, sustineant. Unde per eumdem prophetam de futuris fidelibus Dominus alibi dicit: Ultra flumina Aethiophiae, inde supplices mei deferent munus mihi (Soph. III). Extendet etiam Deus manum inferentem supplicia, ut aquilo, id est frigidi et duri sentiant poenas. Percutiet etiam Dominus Assur, id est diabolum arguentem atque convincentem. Suggerit enim peccata, et postea coarguit peccatores; qui est [Col. 1050A] princeps Assyriorum, et habet metropolim Ninivem. Perdito autem, id est condemnato principe mundi, etiam Ninive, scilicet mundus, in solitudine redigetur, et nulli miserabilis erit, sed omnes ad ruinam ejus sibilabunt, et movebunt manus (Soph. II).

Dignum est ergo, charissimi, ut Aethiopicum colorem, id est vitiorum nigredinem, per puram confessionem et dignam poenitentiam deponamus; quatenus ante conspectum Conditoris, non nigri in peccatis, sed virtutibus super nivem dealbati, astare possimus. Ipse quippe Conditor noster nos admonet, ut per poenitentiam peccata nostra abluamus, et jugum diabolicae servitutis, de cervicibus nostris excutiamus; quia qui facit peccatum, servus est peccati [Col. 1050B] (Joan. VIII). Ab hujus nimirum pessimae servitutis captivitate nos ut piissimus Pater Dominus eripere quaerit, cum per prophetam dicit: Recedite de medio Babylonis, et de terra Chaldaeorum egredimini; et estote quasi haedi ante gregem (Jer. L). Quasi diceret: Recedite poenitendo captivi in peccatis de medio Babylonis, id est confusionis; et de terra Chaldaeorum, captivantium videlicet daemonum; et audita voce Evangeliorum regredimini in Jerusalem, id est in sanctam Ecclesiam, locum visionis et pacis; et estote quasi haedi id est poenitentes, ante gregem, plebem scilicet catholicae Ecclesiae, Unde Origenes [(15) 1Kb] : Quomodo corpus in nostrum aliquo terrae loco consistit, sic anima secundum statum [Col. 1050C] suum in aliquo terrae loco nuncupata [(16) 1Kb] est. Corpus itaque nostrum aut in Aegypto, aut in Babylone, aut in Syria, aut in Palaestina, aut ubicunque est. Similiter et anima pro qualitate vitae locorum diversitate distinguitur. In Babylone est, quando confunditur, turbatur et pace deserta bella sustinet passionum. Talibus animabus dicitur: Fugite de medio Babylonis, et salvet unusquisque animam suam (Jer. LI). Qui enim in Babylone est, salvari non potest. Qui autem ibi recordatur Jerusalem, ingemiscit, et dicit: Quomodo cantabimus canticum Domini in terra aliena? (Psal. CXXXVI.) Impossibile est enim in Babylone constitutum Deo organis canere. Otiosa sunt ibi organa hymnorum Dei. Unde dicitur: In salicibus in medio ejus, suspendimus organa nostra (ibid.). [Col. 1050D] In hostili enim terra dulcis est recordatio patriae. In salicibus, id est in malis quae sunt in medio ejus, qui scilicet rigantur fluminibus Babylonis, sed steriles sunt in bono opere, et sunt in medio Babylonis, id est multum mali, scilicet cupidi et avari. Sunt enim aliqui in exterioribus Babyloniae partibus, id est non sic concupiscentiis obruti. In illis, inquam, salicibus qui sunt in medio Babylonis, id est ab illis valde malis, suspendimus, id est distulimus et subtraximus organa nostra, id est Scripturas et promissa Dei. Augustinus: Ab his enim porcis et canibus Scripturas avertimus, ne eis alligemus; sed differendo suspendimus. Et dicendum, quod vis doloris [Col. 1051A] exaggeratur, quando delectationem, qua se consolari solebant, suspenderunt. Suspensa sunt ergo organa nostra, dum in Babylone sumus, in salicibus fluminum Babylonis. Si autem venerimus in Jerusalem, in locum visionis et pacis, organizabimus, et psallemus, et citharizabimus, et semper Deum laudabimus. Sicut autem anima peccatoris est in Babylone, sic anima justi in Judaea est; sed juxta qualitatem vitae et fidei in ipsa vita locis inter se variis separatur. Est enim in Dan, quae extremae partes Judeae sunt, vel in superioribus paululum melioribus locis, vel in mediis finibus Judeae, vel circa Jerusalem. Est autem omnino beatissima anima, quae in medio Jerusalem consistit. Qui autem peccator est et nimiis sceleribus oppressus, in Babylone est. [Col. 1051B] Qui nondum multa scelera commisit, in partibus Aegypti moratur. Nimirum qui bene vivit, Deo appropinquat; qui autem male, sese a Deo elongat. Cum igitur, quae Deo sunt placita, facimus, bonorum operum gressibus illum sequimur; si vero illius praecepta contemnimus, ab eo procul dubio recedimus. Eos itaque, qui diu peccando a Deo recesserant, et dominio antiqui hostis sese subdiderant, nunc vero conversi ad Deum per dignos poenitentiae fructus, in Ecclesia digne Deo deserviunt; in spiritu praevidebat propheta, cum exsultans dicebat:

Venient filii Israel, ipsi et Juda simul; ambulantes et flentes properabunt, Dominum Deum suum quaerentes in Sion. Huc facies eorum venient, et apponentur ad Deum foedere sempiterno, quod nulla oblivione [Col. 1051C] delebitur (Jer. L). Ac si apertius diceret: Venient ad Ecclesiam filii Israel, Christiani videlicet populi Deum per fidem videntes; ipsi et Juda, veri scilicet confessores Christi, ambulantes de virtute in virtutem, et pro peccatis flentes, ac poenitentes properabunt; et Dominum Deum suum quaerentes in Sion, id est in Ecclesia, interrogabunt viam veritatis, ut est hodie. Sequitur: Huc facies eorum venient, id est intentiones cordium; et apponentur ad Deum foedere sempiterno, quod nulla oblivione delebitur; quia neque mors, neque vita poterit eos separare a charitate Christi (Rom. VIII). Haec promissio reversionem populi Dei significat de captivitate, quam a diabolo sustinuit, quando de diversis gentibus ad [Col. 1051D] Ecclesiam catholicam convenerunt, ubi quaererent Deum suum, quaerentes et discentes justitiae viam, id est evangelicam doctrinam; vultumque cordis sui ad faciendam voluntatem Dei convertentes, ut jungantur illi foedere sempiterno, ut sponsa vinculo charitatis jungitur sponso.

Voluntatem igitur Dei, fratres charissimi, toto mentis conamine voluntatibus nostris anteponere festinemus, ut illi in omnibus placere, eique aeterno possimus conjungi foedere. Fateamur etiam nos in ipsius conspectu peccatores, ejusque mandatorum transgressores, ut per veram confessionem et uberrimam lacrymarum conpunctionem delictorum mereamur [Col. 1052A] ab eo consequi remissionem; humilis quippe confessio peccatorem justificat, et lacrymarum compunctio peccati maculas lavat. Per confessionem quippe beatus Job justificari credebat, et lacrymis delicta abluere festinabat, cum inter flagella positus gemens dicebat:

Non parcam ori meo (Job VII). Gregorius [(17) 1Kb] : Ori suo non parcit, qui confiteri malum quod fecit non erubescit. In laborem quippe os mittere, est hoc ad confessionem perpetratae iniquitatis occupare. Sed justus ori suo non parcit, quia iram districti judicis praeveniens, verbis contra se propriae confessionis saevit. Hinc Psalmista ait: »Praeveniamus faciem ejus in confessione, et in psalmis jubilemus ei (Psal. XCXIV).«

[Col. 1052B] Ac si diceret: Praeveniamus faciem ejus, quia venturus est, ne inimicus accusando praeveniat nos, et ne aliquid tunc in nobis sit discutiendum. Hoc est in confessione, id est illum laudantes, nos accusantes, quae sunt vota distincta, de quibus alibi dicitur: Reddam tibi vota mea, quae distinxerunt labia mea (Psal. LXV). Distinguit ergo vota, qui Deum laudat, et se accusat. Gemina enim confessio est laudis scilicet et peccati. Nam et confessio peccati ad laudem pertinet ignoscentis Dei, de qua laude subjungit, dicens: Et in psalmis jubilemus ei, id est quae dicimus in psalmis, vel quae facimus in bono opere, sentiamus in jubilatione. Recte ergo dicitur: Praeveniamus faciem ejus in confessione, ne videlicet damnemur in districti judicis discussione.

[Col. 1052C] [(18) 1Kb] Hinc per Salomonem dicitur: »Qui abscondit scelera sua non dirigetur: qui autem confessus fuerit, et dereliquerit ea, misericordiam consequetur (Prov. XXVIII).« Hinc rursum scriptum est: »Justus in principio sermonis accusator est sui (Prov. XVIII).« Sed nequaquam ad confessionem os panditur, nisi cum spiritus consideratione districti judicii per pavorem angustatur. Unde et apte mox subditur: »Loquar in tribulatione spiritus mei.« Tribulatio quippe spiritus linguam commovet, ut reatum pravi operis vox confessionis impugnet. Sciendum quoque est, quia saepe et reprobi peccata confitentur, sed deflere contemnunt. Electi autem culpas suas, quas vocibus confessionis aperiunt, districtae animadversionis fletibus insequuntur. [Col. 1052D] Unde beatus Job, postquam se ori suo non parcere spopondit, tribulationem mox spiritus subdidit. Ac si aperte fateretur, dicens: Sic reatum lingua loquitur, ut nequaquam expers a moeroris stimulo per alia spiritus vagetur, sed culpam ad correctionem cogitans, salutem vulneris ex medicamine quaero salutis. Qui enim mala quidem, quae perpetravit insinuat; si flere quae insinuaverit, recusat, quasi subducta veste vulnus detegit, sed torpenti mente medicamentum vulneri non apponit. Confessionis igitur vocem solus necesse est, ut moeror excutiat, ne vulnus proditum, sed neglectum, quo licentius jam per humanam notitiam tangitur, eo deterius putrescat. Quod contra Psalmista [Col. 1053A] plagam cordis non solum detexerat, sed detectae etiam medicamentum moeroris adhibebat, dicens: »Iniquitatem meam annuntiabo et cogitabo pro peccato meo (Psal. XXXVII).«

Augustinus: Quasi diceret iste poenitens: Unde dolor cordis mei? Non de flagello scilicet quod est medicina, sed de vulnere peccati. Nisi enim doleret, non se sic accusaret; et hoc est, quoniam iniquitatem meam annuntiabo, id est confitebor. Et quia non sufficit confiteri, addit, et cogitabo, id est sollicitus ero, et sedule agam pro peccato meo sanando. Cassiodorus: Duo modi sunt perfectae poenitentiae, confessio scilicet et emendatio, quae fit per fletus, et eleemosynas, et hujusmodi.

[(19) 1Kb] Pronuntiando ergo, occultum vulnus detegit; [Col. 1053B] cogitando autem, quid aliud quam medicamentum vulneri apponit? Sed afflictae menti, et sua sollicite damna cogitanti, rixa pro semetipsa oritur contra semetipsam. Nam cum se ad lamenta poenitentiae instigat, occulta se increpatione dilaniat. Unde beatus Job apte mox subdit: »Confabulabor cum amaritudine animae meae.« Pavore namque divini judicii afflicti, dum quaedam male gesta plangimus, ipsa vis nostrae amaritudinis, ad discutiendos nos vigilantius excitat, et talia in nobis etiam quae amplius defleamus invenimus. Nam saepe quod torpentes latuit, flentibus subtilius innotescit, et afflicta mens certius invenit malum, quod fecerat et nesciebat, eique rixa sua verius aperit, quantum a veritatis pace deviavit; quia reatum suum, cujus secura non meminit, hunc [Col. 1053C] in se commota deprehendit. Succrescens quippe amaritudo poenitentiae verecundanti cordi importune ingerit illicita quae commisit, districtum contra haec judicem ostendit, suppliciorum minas incutit, pavor animum ferit, pudor confundit, motus illicitos increpat, quietem noxiae securitatis turbat. Quae ei Conditor bona contulit, quae ipse bonis illius mala rependit, enumerat: quod mire ab eo conditus, quod gratuito nutritus, quod rationis substantia in dictione [(20) 1Kb] ditatus, quod Conditoris gratia vocatus est, quod sequi ipse vocatus noluit, quod vocantis misericordiam [(21) 1Kb] , nec surdum hunc renitentemque despexit, quod illuminatus donis, quod sua sponte pravis actibus, etiam post dona caecatus [Col. 1053D] est, quod caecitatis suae erroribus paternae sollicitudinis flagellis expiatus, quod a flagellorum doloribus ad salutis gaudia misericordiae medicamento reductus est, quod quibusdam culpis, etsi non gravibus subditus, peccare tamen et inter flagella non desinit, quod peccatorem superna gratia, nec contempta derelinquit. Cum igitur afflictam mentem modo per replicationem donorum Dei, modo per improba actionis suae tanta severitate increpat; habet in corde justorum amaritudo animae linguam suam: quae tanto ei subtilius loquitur, quanto et interius auditur. Unde et nequaquam dicitur: »Fabulabor in amaritudine animae meae,« sed, »confabulabor cum [Col. 1054A] amaritudine animae meae;« quia vis doloris, quae peccata singula reputans, torpentem animum ad lamenta excitat, quasi ad eum verba confabulationis format, in quibus semetipsum correptus inveniat, et ad sui jam custodiam sollicitior exsurgat. Dicat itaque vir justus ex voce sua sanctae Ecclesiae typum tenens; dicat ex nostra: »Confabulabor cum amaritudine animae meae.« Ac si apertius insinuet, dicens: Intus contra me cum cordis mei dolore colloquor, et foris me a verbere judicis abscondo. Sed mens poenitentiae doloribus pressa, etiam in semetipsa constringitur, atque a cunctis delectationibus carnis forti cogitatione separatur. Ad summa proficere appetit, et tamen adhuc de corruptione corporis contradictionem sentit. Unde et apte mox subditur: »Nunquid mare [Col. 1054B] sum ego, aut cetus, quia circumdedisti me carcere?« Carcere homo circumdatur, quia plerumque et virtutum provectibus ad alta exsurgere nititur, et tamen carnis corruptione praepeditur. Quod bene ex sui corruptione Psalmista deprecatur, dicens: »Educ de carcere animam meam ad confitendum nomini tuo (Psal. CXLI).«

Hic carcer mundus potest dici, ubi omnia vana sunt, quia omnia sub sole vanitas (Eccle. I): unde iste rogat educi animam suam, quia inde multa patitur. Augustinus: Carcer dicitur corpus humanum; sed non est magnum de corpore exire, quod et mali habent; nec est charitas, si justus hinc nimis festinat exire. Debet enim velle manere in carne, si necesse est propter fratres. Vel potius [Col. 1054C] corpus est carcer non utique secundum id, quod Deus fecit bonum (Eccle. VII); sed secundum hoc quod corrumpitur et aggravat animam (Sap. IX), id est corruptio ejus, quae venit ex peccato carcer est; de qua corruptione iste vult educi, ut fiat incorruptibilis, et incorruptibili carne quiescat anima, quae nunc in corruptibili carne gemit et angustiatur. Nunc ergo corpus animae carcer est propter corruptionem; in futuro erit domus propter incorruptionem et libertatem. Merita enim carcerem faciunt. Nam, sicut unum habitaculum incluso carcer est, custodi domus; ita libertas domum facit, servitus carcerem. Ita ergo, non caro, quam Deus facit, sed corruptio et tentatio carcer est, de [Col. 1054D] quo precatur educi, dicens: Educ de carcere animam meam, id est de corruptione corporis; quia in corruptione, quae est poena corporis, angustiatur. Dicat itaque beatus Job: Nunquid mare sum ego, aut cetus, quia circumdedisti me carcere? Carcere ergo, ut dictum est, homo circumdatur, dum anima corruptibili carne includitur et gravatur.

Quid autem ceti nomine, nisi antiquus hostis exprimitur, qui dum mentem saecularium possidendo penetrat, quasi in eorum lubricas cogitationes natat? Sed cetus carcere stringitur, quia malignus spiritus in inferioribus dejectus, ne ad coelestia evolare praevaleat, poenae suae pondere coarctatur, Petro attestante, [Col. 1055A] qui ait: »Deus angelis peccantibus non pepercit, sed rugientibus infernis detractos in tartarum tradidit, in judicium cruciandos reservari (II Petr. II).« Cetus ergo, id est antiquus hostis, carcere astringitur, quia tentare bonos, quantum desiderat, prohibetur. Carcere quoque mare circumdatur, quia carnalium mentium tumida insanaque desideria ad peragendum mala, quae appetunt, impossibilitatis suae angustia gravantur. Saepe enim dominari melioribus concupiscunt, sed tamen eis, divino judicio cuncta mirabiliter disponente, subtracti sunt. Nocere bonis, elati desiderant; et tamen subjecti, ab eis solatia sperant. Pro explendis voluptatibus carnis longaevitatem vitae praesentis cupiunt, sed tamen ab ea sub celeritate rapiuntur. De quibus bene per Psalmistam [Col. 1055B] dicitur: Statuit aquas quasi in utre (Psal. LXXVII). Mystice [(22) 1Kb] . Qui tunc stare fecit aquas, et trajecit filios Israel; cohibet nunc fluida concupiscentiarum, cum renuntiatur saeculo, peccatis omnibus quasi inimicis deletis. Populus fidelis trajiciatur per baptismum, et post deduxit eos, priusquam ponat in patria; in nube diei. [(23) 1Kb] Aquae ergo in utre sunt, cum lubrica carnalium hominum corda vel desideria, quia operis effectum non inveniunt, sub carnali corde deprimuntur. Cetus ergo ac mare circumdatio [(24) 1Kb] carceris premitur; quia malignus spiritus, vel sequaces illius, in iniquorum se mentibus colligit, atque in eis undas tumentium cogitationum volvit; et quia implere mala quae appetunt, nequeunt, superna eos districtio angustat

[Col. 1055C] Sancti autem viri, quo mundiori corde coelestium arcana considerant, auctis ad haec quotidie ardoribus anhelant: ibique jam plene satiari desiderant, unde adhuc parum aliquid ore contemplationis degustant. Perfecte cupiunt carnis stimulum subdere, nihil in cogitatione illicitum, de ejus jam corruptione tolerare. Sed quia scriptum est: »Corpus, quod corrumpitur, aggravat animam, et deprimit terrena inhabitatio sensum multa cogitantem (Sap. IX);« intentione jam quidem ultra semetipsos eminent, sed tamen adhuc infirmitatis suae incertis motibus subditi, se corruptionis carcere clausos dolent. Ait ergo: »Nunquid mare sum ego, aut cetus, quia circumdedisti me carcere.« Ac si aperte diceret: Mare, [Col. 1055D] cetus, iniqui videlicet, eorumque actor malignus spiritus, quia effrenati solam perpetrandae iniquitatis licentiam appetunt, recte carcere suae poenae constringuntur. Ego autem, qui jam aeternitatis tuae libertatem desidero, cur adhuc carcere corruptionis premor? Quod tamen nec a justis superbe requiritur, qui amore veritatis accensi, infirmitatis angustias transgredi perfecte concupiscunt; nec ab actore justorum injuste disponitur; quia [(25) 1Kb] electorum suorum vota differens, crucians purgat, ut ad percipiendum quod desiderant, quandoque melius ex dilectione convalescant. Electi autem quousque ab intima quiete [Col. 1056A] differuntur, ad cor suum redeunt, ibique carnis suae tumultibus absconsi, quasi amoenissimum secretum petunt. Sed ideo saepe tentationis aculeos sentiunt, carnis incentiva patiuntur, et ibi gravissimos labores inveniunt, ubi magnam requiem a labore quaesierunt. Quia igitur beatus Job per confessionem peccatorum se veniam consequi posse credebat, recte in percussione sua dicebat: Non parcam ori meo. Nam et cum loquebatur cum amaritudine animae suae, compunctionis lacrymas fundebat in confessione.

Dignum est etiam, fratres charissimi, ut et nos, qui carcere, id est corruptibili carne includimur et gravamur, de nostrorum recordatione peccatorum lacrymas in conspectu Dei humiliter fundamus, sine quibus mundari omnino perfecte non possumus. [Col. 1056B] Ad hoc nimirum in Dei Ecclesia constituti sumus, et eleemosynis fidelium sustentamur, ut non solum pro nostra, sed et pro totius fidelis populi pace et salute, omniumque peccatorum remissione Domino preces devote fundamus, sicut in persona Ecclesiae Jeremiam fecisse legimus.

Plorans, inquit, ploravit in nocte, et lacrymae ejus in maxillis ejus (Thren. I). Allegorice. Christi Ecclesia plorat in nocte, id est inter adversa hujus vitae; quia, licet sit ad gloriam praedestinata, tamen dum versatur inter caligines ignorantiae, et caecitatis discrimina, plorat intus infirmitatis suae aerumnas. Sed plorans plorat, quia intus de recordatione peccatorum prius compungitur, et sic exterius propriis lacrymis baptizatur, quae de [Col. 1056C] fonte cordis producuntur: quarum ubertatem propheta insinuans, ait: Plorans ploravit in nocte, etc. Hoc modo non minus exterior, quam interior homo reformandus abluitur a peccatis. Unde sequitur: Lacrymae ejus in maxillis ejus. Ecclesiae maxillae sunt, qui sciunt et sua et aliena delicta plangere, non detergere, de quibus in Canticis dicitur: Genae tuae sicut fragmen mali punici, absque [(26) 1Kb] occultis tuis (Cant. 4). In his enim pulchritudo Ecclesiae ostenditur, et ipsorum praedicatione in corpus Ecclesiae trajicimur. Qui sicut plus caeteris in corpore Christi laborant, plus gemunt et plorant eos, quos vident in nocte delictorum versari, et in caecitate erroris detineri. Plorat Ecclesia, id est congregatio [Col. 1056D] fidelium, in nocte, quae peccatorum suorum tenebras non ignorat. Lacrymas in maxillis portat, quibus pulchritudinem suam quotidie renovat. Prodest enim Maria Marthae laboranti, dum orans plorat secus pedes Domini (Luc. X). Plorat sponsa a complexu sponsi remota, et in valle, id est in nocte hujus ignorantiae constituta, plorans plorat pro coelestis patriae desiderio, et pro suis aliorumque peccatis in hoc saeculo. Plorat in his qui mortui sunt mundo. Plorat in virginibus et in viduis, plorat in omnibus, qui se peregrinos et hospites confitentur super terram. Sequitur: Non est qui [Col. 1057A] consoletur eam ex omnibus charis ejus, sanctis videlicet, vel angelis, nisi recipiat consolationem Jesu Christi sponsi sui. Unde dicitur: Omnes amici ejus, angeli scilicet et omnes sancti, spreverunt eam, quam Deus spernit; et facti sunt ei inimici, cui Deus offensus est, dum auxilium subtrahunt. Qui ergo Deum peccando offendimus, necesse est, ut per confessionem et lacrymas ejus misericordiam imploremus.

Moraliter. Plorat in nocte anima, scilicet in peccatorum caecitate de qua dicitur: Sit nox illa solitaria nec laude digna (Job III). Gregorius [(27) 1Kb] : Sunt nonnulli, qui non solum non deflent malum, quod faciunt, sed etiam laudare et defendere non desistunt. Et nimirum culpa cum defenditur, geminatur. Unde [Col. 1057B] dicitur: »Peccasti, quiesce (Eccli. XXI).« Peccatum quippe super peccatum adjicit, qui male gesta etiam defendit. Et noctem solitariam non relinquit, qui culpae suae tenebris etiam patrocinia defensionis adjungit. Hinc est, quod primus homo de erroris sui nocte requisitus, eamdem noctem esse solitariam noluit; quia, dum requisitione ad poenitentiam vocaretur, ei adminicula excusationis adjunxit, dicens: »Mulier quam dedisti, dedit mihi, et comedi (Gen. III),« scilicet excessus sui vitium in actorem latenter intorquens. Ac si diceret: Tu mihi occasionem delinquendi praebuisti, qui mulierem dedisti. Hinc est, quod hujus erroris ramus in humano genere ex illa nunc usque radice protrahitur, ut quod male agitur, adhuc etiam defendatur. Dicat ergo: »Sit nox illa [Col. 1057C] solitaria, nec laude digna.« Ac si aperte exoret, dicens: Culpa, quam fecimus, sola remaneat, ne dum laudatur et defenditur, in conspectu nos judicis multiplicius astringat. Peccare quidem non debuimus, sed utinam alia non jungentes, vel ea, quae fecimus, sola deseramus.

Aliter: Sit nox illa solitaria, nec laude digna. Antiquus hostis solitaria nox dicitur, quia sic illum perpetratae superbiae caecitas gravat, ut ultra ad illa claritatis intimae agmina superna non redeat. Nequaquam jam stantibus supernorum civium dignitatibus admiscetur, quia tenebrarum suarum merito semper ad ima deprimitur. Et quia ab illa coelestis patriae frequentia idem malignus hostis [Col. 1057D] exsors in perpetuum permanet, recte de illo dicitur: Sit nox illa solitaria, nec laude digna. Nox illa solitaria efficitur, quia districtione perpetua, a frequentia patriae supernae separatur. Quod tamen intelligi et aliter potest, ut hominem videlicet, quem sibi socium ad perditionem fecerat, amittat, et solus cum suo corpore hostis pereat, dum multos quos destruxerat, Redemptoris gratia reformat. Solitaria ergo nox efficitur, cum sublatis eis qui electi sunt, solus antiquus hostis aeternis gehennae ignibus mancipatur. Bene autem dicitur, nec laude digna. Cum enim humanum genus erroris tenebris oppressum deos lapideos crederet; per hoc quod [Col. 1058A] idolis serviebat, quid aliud quam seductoris sui facta laudabat? Unde bene per Paulum dicitur: Scimus quia nihil est idolum (I Cor. VIII), sed quae immolant gentes, daemoniis immolant (I Cor. X). Qui ergo idolorum venerationi substrati sunt, quid aliud quam noctis tenebras laudant? Sed ecce jam cernimus, quod nox illa non esse laude digna cognoscitur, cum a redempto humano genere idolorum veneratio reprobatur. Et solitaria nox relinquitur, quia cum damnato apostata spiritu ad tormenta non itur.

Moraliter itaque, ut dictum est, plorat anima in peccatorum caecitate posita. Sed anima non plorat suo arbitrio, sed miserante Domino. Unde in persona Domini plangens propheta dicit: Quomodo [Col. 1058B] sedet sola civitas? (Thren. I) id est anima, quae virtutibus plena, Dei habitatio esse debuerat; facta est quasi vidua et despecta, carens amore coelestis sponsi. Nisi enim Dominus misericordia motus, eam sedere solam vidisset, ipsa se minime planxisset. Respexit Dominus Petrum et flevit amare (Luc. XXII). Lacrymae ejus, inquit, in maxillis ejus (Thren. I). Maxilla animae conscientia est. Vultus in maxillis formatur; cujusque vero qualitas in conscientia monstratur. Conscientia autem, quae novit peccata sua, semper debet fonte lacrymarum irrigari. Unde David: Iniquitatem meam ego cognosco, et peccatum meum contra me est semper (Psal. L).

Cassiodorus: Cujus misericordiam petit, ut cognoscat [(28) 1Kb] ,quia scit justum ut peccata puniat.Quoniam [Col. 1058C] iniquitatem meam ego cognosco. Posset enim dici veniam postulanti: Petis misericordiam, peccata scilicet deleri? Augustinus: Quid ergo erit? Per misericordiam peribit justitia, ut hoc sit impunitum? Non. Quia ego punio. Ac si apertius diceret: Tu, Deus, ideo ne punias, quoniam iniquitatem meam ego cognosco. Quasi diceret: Ignosce, quia ego cognosco, non dissimulo. Sequitur: Et peccatum meum contra me est semper. Sibi fecit peccator iste, quod Deus in judicio faciet. Unde superius dicitur: Arguam te, et statuam contra faciem tuam (Psal. XLIX). Vel secundum aliam litteram: Et peccatum coram me est semper. Non habet peccatum post tergum, ut prius habuit cum negligeret. [Col. 1058C] Augustinus: David peccatum post tergum habuit, cum sententiam dedit in divitem, qui ovem rapuit pauperis, oblitus sui (II Reg. XII). Anima ergo quae se peccatricem esse cognoscit, studiose lacrymas fundit, ut consequi a Deo consolationem de peccato possit. Unde et adhuc propheta apte subjungit:

Non est, inquit, qui consoletur eam, vero scilicet consolatore amisso, id est Spiritu sancto, cum praesertim omnes amici, affectus videlicet pravae dilectionis fiant ei inimici, cum in die judicii secundum Apostolum insurgant cogitationes, miseram conscientiam accusantes aut defendentes (Rom. [Col. 1059A] II), et daemones pessimi persuasores, qui nunc decipiendo blandiuntur. Iterum dicit: Omnes amici ejus spreverunt eum, et facti sunt ei inimici, cum pro peccatis affligitur, et contemnitur tam ab exterioribus quam ab interioribus inimicis.

Dignum est ergo, dilectissimi, ut pro peccatis nostris in fletibus compungamur, ne diu deliciose vivendo, a coelesti sponso, quod absit! despiciamur, et ab inimicis irrideamur. Hos igitur Rogationum dies devote jejunemus, jejunio autem saccum et cinerem jungamus ut, propitiante Deo, civitas Ninive, id est corpus peccati subvertatur; et muri Jerusalem, virtutes scilicet animae, quae habitatio est summi regis, construantur: sicut Jonas consulendo Ninivitis loquitur: Adhuc quadraginta [Col. 1059B] dies, inquit, et Ninive subvertetur (Jon. III). Quadragenarius numerus convenit peccatoribus ad poenitentiam, ut per jejunium, et orationem, et saccum, et lacrymas, et deprecandi perseverantiam, a praesentibus et futuris adversitatibus liberari, et peccatorum veniam ab omnipotenti Deo consequi possint. Hoc numero Moyses (Exod. XXIV), et Elias (II Reg. XIX), et Dei Filius jejunaverunt (Matth. IV). Hic numerus nobis indicitur, ad praeparanda corda, et animas nostras ad esum corporis Christi.

Adhuc quadraginta dies, inquit, et Ninive subvertetur. Augustinus: Eversa est Ninive, quae mala erat, et bona aedificata, quae non erat; stantibus moeniis et domibus, eversa est civitas, perditis [Col. 1059C] pravae conversationis moribus. Et quamvis non sit factum, quod illi homines timuerunt Jona praedicante venturum, factum est tamen quod fuerat praesciente praedictum. Sequitur: Et crediderunt viri Ninivitae in Domino: et praedicaverunt jejunium, et vestiti sunt saccis a majore usque ad minorem. Saccus et jejunium arma sunt poenitentium. A majore usque ad minorem vestiti sunt saccis, quia nullus sine peccato, nec etiam infans cujus vita est unius diei super terram (Job XIV). Pulcher ordo. Praecipit Deus prophetae: propheta praedicat civitati; prius viri credunt, ad bonum scilicet promptiores, sicut scriptum est: Viriliter agite, et confortetur cor vestrum, omnes qui speratis in Domino (Psal. XXX). Augustinus: Viriliter agite, ne videlicet [Col. 1059D] otiosa sit dilectio, sed indesinenter bonum operetur, ut bonis sine defectu insistentes operibus, sine defectu aeterna metatis, etiamsi gravia occurrant. Confortetur igitur cor vestrum in Domino, et estote ad hoc solliciti, ut bona faciatis, et mala patienter sufferatis, atque ad bene operandum alios praedicando sollicitetis.

In hoc ergo quod viri Ninivitae in Domino crediderunt, et aliis, minoribus scilicet, jejunium praedicaverunt, formam Ecclesiae doctorum tenuerunt; quia prius ipsi fecerunt, quod aliis postea praedicaverunt. Viris praedicantibus jejunium, omnis aetas sacco induitur. Viri non saccum sed tantum jejunium [Col. 1060A] praedicant. Illi vero quibus poenitentia praecipitur, jejunio saccum addunt, ut inanis venter et luctuosus habitus Deum fortius deprecentur. Qui Deum luxu et ambitione offenderant, eorum damnationem placant, per quae prius offenderant. Prius jejunium Deo in occulto offertur, deinde saccus, quod exterius hominibus exhibetur.

Iterum dicitur: Quis scit si convertatur, et ignoscat Deus: et revertatur a furore irae suae, et non peribimus? Haec verba sub ambiguitate sunt dicta, ut dum homines de salute dubii sunt, fortius agant poenitentiam, et Deum magis ad misericordiam provocent. Ac si rex et principes ejus apertius dicerent: Quis scit, si nobis conversis convertatur Deus; et sic ignoscat sceleribus nostris, et revertatur [Col. 1060B] a furore irae suae, quem jam pene coepit effundere, et eo converso non peribimus? Sequitur: Et vidit Deus opera eorum, quia conversi sunt de via sua mala: et misertus est eorum Deus. Non audivit Deus verba, quae Israel saepe solebat promittere, dicens: Faciemus omnia quaecunque dixerit nobis Deus (Exod. XXIV); sed vidit afflictionem Ninivitarum ad se clamantium in veritate, quia prope est Dominus omnibus invocantibus se in veritate (Psal. CXLIV). Nec ait propheta, audivit Deus voces eorum; sed, vidit opera eorum, quia non omnis qui dicit, Domine, Domine; sed qui facit voluntatem Patris Deum potest habere propitium (Matth. VII). Misertas est itaque Dominus populo suo, quia sicut ipse [Col. 1060C] per Ezechielem prophetam testatur, magis vult emendationem impiorum, et vitam, quam mortem (Ezech. XVIII). Statim enim ut in melius mutata videt opera, libenter mutat sententiam. Potius dicamus, quod Deus perseveraverit in proposito, volens misereri a principio. Non enim punire volebat, nec puniturus erat, qui comminabatur. Sicut Ninivitis tunc, sic et quotidie populis mundi minatur Deus, ut poenitentiam agant Qui si conversi fuerint, ipse quoque sententiam convertit, et populi conversione mutatur, quamvis naturaliter sit immutabilis.

Quia igitur omnipotens Deus multus est ad ignoscendum (Isai. LV), dignum est, fratres charissimi, ut a pravis actionibus recedentes, cum omni devotione convertamur ad eum. Si de peccatis praeteritis [Col. 1060D] veraciter poenitentiam egerimus, et ab illicitis deinceps operibus recesserimus, veniam ab eo consequi poterimus Nemo apud se tacitus dicat: Gravia non commisi peccata, quia innocenter vixi ab infantia, et idcirco peccatorum non indigeo venia. Quisquis hoc dicit diligenter attendat, quod beatus evangelista Joannes in Epistola sua scripsit: Si dixerimus, inquit, quia peccatum non habemus, nosmetipsos seducimus, et veritas in nobis non est (I Joan. I). Et beatus Job: Quid est homo, ait, ut immaculatus sit? (Job XV.)

Gregorius [(29) 1Kb] : Etenim ipso quo dicitur homo, terrenus exprimitur et infirmus. Homo enim ab humo [Col. 1061A] appellatus est. Et quomodo esse valet sine macula, qui sponte sua ad infirmitatem cecidit, factus de terra? Ubi et additur: »Et ut justus appareat homo natus de muliere.« Primam quippe viro injustitiam mulier propinavit in paradiso. Quomodo ergo justus apparebit, qui de illa natus est, quae injustitiae propinatrix exstitit? Sequitur: »Ecce inter sanctos Dei nemo immutabilis, et coeli non sunt mundi in conspectu ejus [(30) 1Kb] .« Hoc coelorum nomine repetit, quod sanctorum prius appellatione signavit. Nam de eisdem sanctis scriptum est: »Coeli enarrant gloriam Dei, et opera manuum ejus annuntiat firmamentum (Psal. XVIII).

Cassiodorus: Coeli, id est apostoli, in quibus tanquam in coelis habitat Deus. Augustinus: Coeli [Col. 1061B] enarrant gloriam Dei, id est exponunt gloriam Christi, in qua est aequalis Patri; et quod Deus est, et quod gratis peccata dimittit. Vel gloriam Dei, id est gloriam, qua ipse Filius Patrem glorificavit super terram; et firmamentum, id est ipsi iidem apostoli firmati Spiritu sancto, et coelum facti, qui prius terra fuerant per timorem, anuntiant opera manuum ejus, id est facta virtutum Domini, quae secundum hominem egit, nativitatem videlicet, passionem, mortem, resurrectionem, et caetera hujusmodi. Cassiodorus: Bene in primo dicuntur coeli, id est alti; quia alta nuntiant. Dicuntur etiam in Christo firmamentum, id est firmati; quia pro eo opus est pati. Non enim ideo passi sunt, quia praedicaverunt [Col. 1061C] Verbum in principio fuisse apud Patrem (Joan. I); sed quia annuntiaverunt eumdem Dei Filium hominemque factum, passum, mortuum et resuscitatum. Unde Apostolus: Non erubesco Evangelium (Rom. I). Et alibi: Nos praedicamus Jesum crucifixum; Judaeis quidem scandalum, gentibus vero stultitiam (I Cor. I). Coeli ergo, ut supradictum est, non sunt mundi in conspectu Dei, id est homines sancti quandiu in hoc corpusculo mortali vivunt, justificari a culpa perfecte nequaquam possunt, quia per naturam omnes in semetipsis propriam mutabilitatem habent. Sed dum immutabili veritati studiose semper inhaerere desiderant, inhaerendo agunt, ut mundi et immutabiles fiant. Cumque ad hanc toto affectu se tenent, quandoque accipiunt, [Col. 1061D] ut super semetipsos ducti, vincant hoc, quod in semetipsis mutabiles exstiterunt. Quid enim mutabilitas, nisi quaedam mors est? Quae dum rem quamlibet in aliud mutat, quasi occidit, quod fuerat, ut incipiat esse quod non erat. De Deo namque dicitur: »Qui solus habet immortalitatem (I Tim. VI).« Solus quippe Deus immortalis est, quia solus immutabilis est. De quo per Jacobum dicitur: »Apud quem non est transmutatio, nec vicissitudinis obumbratio (Jac. I).« Ipsa enim mutabilitas umbra est, quae quasi obscuraret lucem, si hanc per aliquas vicissitudines obumbraret. Sed quia in Deum mutabilitas non cadit, nulla ejus lumen umbra vicissitudinis intercidit. Bene [Col. 1062A] autem dicitur, »coeli non sunt mundi in conspectu ejus;« quia per semetipsos ante districtum Dei judicium, nec ipsi esse mundi ad perfectum possunt, qui munditiae praedicatores fiunt. Si igitur inter sanctos Dei nemo est immutabilis, et coeli in conspectu illius non sunt mundi; quis apud se de justitiae opere praesumat?

Unde et subditur: »Quanto magis abominabilis et inutilis homo, qui bibit quasi aquas iniquitatem?« Qui immaculatum prius hominem, et justum esse per se posse negaverat, hinc [(31) 1Kb] abominabilem et inutilem appellat. Abominabilem scilicet propter immunditiam maculae, inutilem vero propter injustitiam imperfectae vitae. Qui tamen abominabilis et inutilis intelligi et aliter potest. Aliquando enim homo perversus [Col. 1062B] quaedam recte agere videtur; sed per ea, quae iniqua sunt, etiam ea, quae ejus recta sunt destruuntur. Et cum multum Deo displicent mala, neque illa placent, quae videntur bona. Homo ergo in malis suis Deo abominabilis est, et in bonis inutilis, quia dum se per prava opera Deo exsecrabilem exhibet, nec illud Deo, quod rectum videtur, placet. Bene autem dicitur, »qui bibit quasi aquas iniquitatem.« Hoc namque quod comeditur, cum mora glutitur, quia manditur ut glutiatur. Quod autem bibitur, tantum ad glutiendum moram non habet, quantum nullam et ad mandendum necessitatem. Culpa ergo, quae ab stulto homine sine ulla retractione perpetratur, quasi iniquitas bibitur. Qui enim illicita sine timore facit, quasi potum injustitiae sine obstaculo glutit.

[Col. 1062C] Si ergo, dilectissimi fratres, ut jam supradictum est, sine divina mundante gratia natus de muliere non valet coram Deo justus apparere, nec immaculatus per se esse; nemo de justitia vel sanctitate debet praesumere, aut quasi haec a se habeat superbire; sed humilis omni tempore coram Deo apparere. Peccatores igitur nos esse et indignos cognoscamus, et inter hujus mundi adversa, quae pro peccatis nostris justo Dei judicio patimur, eidem dispensatori justissimo humiliter gratias referamus. Justi quippe judicis dispensatione sustinemus adversa; quia qui bona agere poteramus, gratis perpetravimus illicita. Nos ergo, qui bene vivendo, lumen veritatis, et bona praedicando,viam salutis [Col. 1062D] populo Dei ostendere debuimus; prava agendo, adversum nos Deum irritavimus; et idcirco innumerabiles corporum, et aeris incommoditates cum omni populo sustinemus. Ecclesiasticorum quippe virorum culpa simplex populus Dei plerumque patitur flagella. Unde et David Ecclesiae praedicatorum personam gerebat, cum angelo percutienti dicebat: Ego sum qui peccavi, ego qui inique egi: isti qui oves sunt, quid fecerunt? (II Reg. XXIV.)

Eosdem etiam Ecclesiae rectores, prave viventes, Jeremias in spiritu praevidens, ac deflens, dicebat: Viae Sion lugent eo quod non sint qui veniant ad solemnitatem (Thren. I). Allegorice. Viae [Col. 1063A] lugent, quoties Ecclesia, id est fidelis populus intus forisve pro peccatis suis repletur furoris Dei amaritudine. Merito lugent viae, portae jacent destructae, gemunt sacerdotes, squalidae sunt virgines, ut totius tabulatura domus quaternario numero designata concussa videatur. Unde alibi idem Jeremias ait: State in viis, et videte, et interrogate vias Domini (Jer. VI), etc. Viae sunt patriarchae, prophetae, et alii per quos ad Christum, qui vera via est, pervenitur. Sicut enim sancti homines lux dicuntur a Christo, sic non incongrue viae possunt dici ab ipso. Unde Abraham prima credendi via appellatur. Hi sunt viae Sion, id est coelestis civitatis. Hae lugent et gemunt, quod non sint qui veniant ad solemnitatem coelestis patriae. Quare? Quia destructae sunt [Col. 1063B] portae: qui enim praesunt officio, nec ipsi intrant, nec alios intrare permittunt. Sacerdotes gementes, quia scilicet lugent viae; virgines squalidae, quia destructae sunt portae. Jure autem sacerdotes virginibus copulantur; quia virginitate sacerdotium pollet, et virginitas regimine sacerdotum eget. Quibus constupratis gradibus, sequentium turba commoritur. Unde generaliter sequitur; Et ipsa, scilicet sancta Ecclesia, oppressa est amaritudine, quia capite languente, id est ordine praepositorum prava agente, omnia membra, subjecti scilicet populi, inficiuntur, id est patiuntur, diversis videlicet cladibus affliguntur. Quando rectores populi recta via non gradiuntur, graviter corruunt, qui sequuntur. Inde est quod saepe gelu fructus terrae urit, siccitas [Col. 1063C] arefacit, grando percutit, urens ventus vacuas segetes reddit, nimietas pluviarum exstinguit et ad maturitatem pervenire non sinit, aeris tempestas atterit et disperdit. Ecclesia ergo, peccatis tam rectorum quam subditorum exigentibus amaritudine opprimitur; quia saepe ei fames incumbit, pagana gens illius terminos invadit, luporum rabies humana membra laniare praesumit, haereticorum perversitas ejus filios seducere ac sui erroris veneno inficere appetit.

Moraliter. Viae Sion lugent, eo quod non sint qui veniant ad solemnitatem, virtutes scilicet ad supernam Jerusalem ducentes, ad solemnitatem animae cui sponsus ablatus est, cum anima de arce supernae [Col. 1063D] intentionis ad exteriores labitur actiones. Solemnitas ejus est vitae coelestis intima contemplatio: sed non sunt qui veniant ad solemnitatem, effectus scilicet prioris vitae non veniunt ad solemnia contemplationis divinae, quia destructae sunt portae sensuum.

Sunt enim portae mortis, sunt et justitiae, de quibus dicitur: Aperite mihi portas justitiae, et ingressus in eas confitebor Domino (Psal. CXVII), etc. Tertio portas Jerusalem sibi anima fidelis cupit. Et est notandum, hic tria distingui, scilicet porta qua intretur, et quid intus fiat, et qui intrent in eam. Quasi diceret: Ut illa haereditas possit cognosci, o prophetae et apostoli, qui portatis claves regni coelorum, aperite mihi portas justitiae, id est doctrinam [Col. 1064A] sacrae Scripturae, quae docet justitiam. Augustinus: Ecce ostenditur, qua porta intretur; et quasi quis quaereret, quid intus facies? respondet: Ingressus in eas confitebor Domino, id est laudabo. Cassiodorus: Per has enim portas doctrinae ingressi vere Deum laudant. Extra catholicam autem Ecclesiam laus Dei non est. Per portam igitur spiritualis doctrinae, quae spiritualibus scilicet regitur sensibus, regnum coelorum a perfectis intratur hominibus. Hae autem omnes portae ducunt ad unam portam, quae est Christus: et haec est porta Domini, id est haec porta Dominus est, ad quam illae portae ducunt. Unde ipse ait: Ego sum ostium, per quod si quis introierit salvabitur (Joan. X). Et alibi: Nemo venit ad Patrem nisi per me (Joan. XIV). Cassiodorus: [Col. 1064B] Haec porta est, per quam justi intrant. Unde subdit: Justi intrabunt in eam (Psal. CXVII), id est per eam intrabunt in coelum, ubi jam boni et mali non erunt permisti.

Ut ergo superius jam dictum est, sunt portae mortis; sunt et justitiae, de quibus etiam Isaias ait: Aperite portas, et ingredietur gens sancta vel justa (Isai. XXVI). Sed quia mors intravit per fenestras nostras (Jer. IX), squalet, ut supradictum est, animae virginitas, et gemit regale sacerdotium, dum pro virtutibus replemur amaritudine vitiorum. Egrediamur ergo de portis mortis, et portas vitae reaedificemus, interrogantes quae sit Domini porta, ut ambulemus in ea. Porta itaque Domini, Dominus est; quia per seipsum nos dignatus est ad fidem vocare, et facit [Col. 1064C] nos seipsum quaerere, invenire, inventumque diligere, in se sperare, et per seipsum coeleste regnum intrare, et in seipso sine fine gaudere. Haec igitur porta bonitas Domini est; quia, ut ait sanctus David: Beneplacitum est Domino super timentes eum, et in eis qui sperant super misericordia ejus (Psal. CXLVI). Et iterum: Inquirentes autem Dominum non minuentur omni bono (Psal. XXXIII). Jeremias etiam de Dei bonitate loquens, ait: Bonus est Dominus sperantibus in eum, animae quaerenti illum (Thren. III). Quis enim vere sustinet Dominum, nisi qui charitatis studio exclusus est ab omni labe vitiorum? Quis sperat, nisi qui vere diligit et optat? Quod enim speramus, per patientiam exspectamus. Sic [Col. 1064D] qui sperat, sustinet; qui autem sustinet, per patientiam excludit carnales affectus. Recte ergo dicitur: Bonus est Dominus sperantibus in eum; quia qui illum per charitatem sustinent, ipsius gratia adjuti, in hac vita ab imminentibus periculis, et in futura ab aeternis eripiuntur poenis. Qui enim sperant, non delinquunt. Unde David beneficia Dei erga se recognoscens, ipsumque humiliter ac devote laudans, dicebat:

Bonitatem fecisti cum servo tuo, Domine, secundum verbum tuum (Psal. CXVIII). In hac nona TETH, scilicet littera, in persona Ecclesiae gratias Deo agit propheta de humiliatione et patientia sua, per quam venit ad justitiam; et quia bonum est humiliari. Nam patientia tollit tristitiam, et praestat etiam in [Col. 1065A] tribulationibus jucunditatem. Ideo congrue huic octonario praescribitur littera TEHT, quae interpretatur bonum vel exclusio, quia hic de poenitentia agit, quae excludit tristitiam de adversis, et facit bonum et jucundum pati, Martyres enim, qui vere militant Christo, persecutiones, gladios, incendia non timentes; infestis etiam regibus se obtulerunt, atque in sua patientia eos vicerunt. Quasi diceret: Doce me justificationes tuas, quia jam fecisti, o Domine, bonitatem, vel jucunditatem, vel suavitatem cum servo tuo. Fecisti ut bonum delectet, faciendo filium qui servus fuit. Et est magnum Dei donum, ut bonum opus non timore poenae fiat, sed amore justitiae; non serviliter, sed liberaliter. Servus enim, quod prius erat, non manet in domo in aeternum; [Col. 1065B] filius manet, quod modo est. De servo enim factus est filius. Vel ita etiam: Modo intelligatur servus, scilicet humilis, non superbus. Magnum est ergo, ut jam diximus, donum Dei, quo adversa patienter toleramus, et de beneficiis collatis humiliter Deo gratias referimus, de perpetratis culpis poenitentiam agimus, et ut ne iterum peccemus, nosmetipsos prudenter castigamus. Nam qui vere Deum cognoscit et diligit, benignum esse illum et misericordem intelligit. Benignitatem quippe Dei Psalmigraphus in multis expertus fuerat, cum de illo devote et cum quadam admiratione dicebat: Quam bonus Israel Deus, his qui recto sunt corde (Psal. LXXII.)!

Augustinus: Fidelis servus erroris sui recordans, [Col. 1065C] et inde poenitens, seque castigans, cum admiratione dicit: Quam bonus, id est jucundus est Deus Israel! quod non semper mihi visum fuit. Sed quibus est bonus et jucundus? His videlicet qui recto sunt corde. Perversis autem perversus videtur. Sequitur: Mei autem pene moti sunt pedes; pene effusi sunt gressus mei. Quasi diceret: Modo fateor bonum esse Deum; sed prius, cum non rectum cor esset mihi, pene moti sunt pedes mei ad errandum, pene effusi sunt gressus mei ad lapsum. Non omnino moti sunt pedes, vel effusi sunt gressus, sed pene; quia coeperam errare, sed non erraveram; coeperam cadere, sed non cecideram: et sunt idem pedes et gressus, scilicet mentis affectus. Cassiodorus: Vel pedes accipit pro arbitrio mentis quod a veritate [Col. 1065D] discrepabat, cum perfecte Deum esse bonum non cognoscebat. Non ergo perit, quia cito rediit, dum Deum rectis corde summe bonum esse credidit.

Recte ergo dicitur: Bonus est Dominus sperantibus in eum. (Thren. III). Et ne otiosa sit spes, continuo subdit: Animae quaerenti illum; quoniam qui sperat, necdum habet, sed fruitur in spe quod habebit in re. Unde dicitur: In lectulo meo per noctem quaesivi quem diligit anima mea (Cant. III). Ubi quatuor omni quaerenti necessaria notantur: ut scilicet apud se primum deliberet, quid quaerat; et ubi, et quando, et quandiu, donec scilicet inveniat. Qui enim in lecto quietis, et in nocte caecitatis Deum [Col. 1066A] quaerit, nulli dubium quod invenire non potest. Qui ergo sponsum animae, id est Christum invenire desiderat, lectum exeat, ad diem veniat, quaerat donec inveniat. Ubi autem Deus quaerendus sit, Moyses innuit, cum ait: Prope est verbum in ore tuo, et in corde tuo (Deut. XXX). De quo etiam David dicit: In pace factus est locus ejus, et habitatio ejus in Sion (Psal. LXXV). Ac si apertius diceret: In pace factus est locus ejus, Dei videlicet in illis qui pacem in se fecerunt habentes concordiam cum moribus sanctis, et litigium cum vitiis. Nam non potest esse, quandiu homo in hoc tabernaculo ingemiscit, ut fomes peccati eum non inquietet; sed ei consentire non debet. Si autem surrexerit ira, talem se faciat, ut in eo non inveniat arma iniquitati, quibus extendat [Col. 1066B] manum ad proximum. Vel si surrexerint alii motus illiciti, non instrumenta inveniant iniquitatis. Unde Paulus: Est peccatum in vestro mortali corpore, sed non regnet (Rom. VI). Nam oportet ut quisquis sit in Judaea, id est per confessionem recipiat remissionem, ut sic Deum videre mereatur; nunc per fidem, postea secundum speciem. Postquam ergo videns est Israel, restat ut sit Jerosolymitanus, et sic pacem habeat cum Deo; quia, quandiu quisque confiteri dedignatur, quasi cum Deo per elationem rixatur; quandiu displicet Deo, quod nobis placet cum eo rixamur. Sibi enim displicet ebrietas, nobis placet; sibi displicet furtum, nos laudamus furem; sibi displicet novitas, nobis vetustas; et sic ab ejus [Col. 1066C] imagine in qua creati sumus, nosmetipsos exterminamus. Sed si quandoque nobis placuerit, quod sibi placet; jam cessamus a rixis; et pacem cum eo facimus, reformando nos suae imagini. Unde et nunc dicitur: Factus est in pace locus ejus, et tandem habitatio ejus in Sion erit, id est in veris contemplatoribus, non contemplantibus ea quae videntur, sed quae non videntur (II Cor. IV).

Ut ergo jam dictum est, Bonus est Dominus sperantibus in eum, animae quaerenti illum, sed in loco pacis. In pace quippe factus est locus, id est in cordibus Deum et proximum diligentium, pacem et concordiam amantium, lites et rixas odientium, est habitatio ejus. Ipse quippe loquitur pacem in plebem suam, et in eos qui convertuntur ad ipsum (Psal. IV). [Col. 1066D] Quia ergo Deus immensus est, semper quaerendus est, et exspectandus, et inter praesentis temporis flagella devote invocandus; quia profecto ipse est miserorum salus, et afflictorum ad se veraciter clamantium liberator piissimus.

Inter adversa igitur, dilectissimi fratres, quae juste nobis pro peccatis nostris inferuntur, mala quae fecimus, necesse est ut ad memoriam reducamus, et eidem justissimo judici gratias agamus, ejusque justitiam laudemus, ut ipsius clementia simul et a vitiorum sordibus mundari, et ab imminentibus malis liberari possimus. Unde Hispaniarum doctor Isidorus [(32) 1Kb] . Si vis purgari a culpa inter flagella [Col. 1067A] te accusa, et Dei justitiam lauda. Et iterum: Qui inter Dei flagella murmurat, justitiam judicantis accusat, eumque amplius ad iracundiam provocat. Nam et beatus Job in flagella Dei non murmurabat, sed aequanimiter ea tolerans, dicebat: Non contradicam sermonibus sancti (Job. VI). Nequaquam de justitia percutientis murmurat, qui percussorem suum, etiam inter verbera sanctum vocat. Gregorius [(33) 1Kb] . Sciendum est, quia aliquando nos adversarius, aliquando autem conterit Deus. Ex contritione autem adversarii, a virtute decidimus; per contritionem vero Domini fracti a vitiis in virtute roboramur. Hanc contritionem Propheta conspexerat, cum dicebat: »Reges eos in virga ferrea, et tanquam vas figuli confringes eos (Psal. II).«

[Col. 1067B] Quasi diceret: Dabo tibi gentes, et merito: quia non eris tyrannus in virga ferrea, id est in justitia inflexibili, vel in regali potestate, sed in misericordia. Augustinus: Et confringes eos, ad vitam, tanquam vas figuli, id est secundum hoc quod sunt vas figuli, scilicet lutum, id est quidquid de peccatore [(34) 1Kb] limo contraxerunt, conteres in eis. Vel ita ut partim in bono, partim in malo accipiatur juxta illud Simeonis: Ecce positus est hic in ruinam, et in resurrectionem multorum (Luc II); ut qui justus est justificetur adhuc: et qui sordidus [(35) 1Kb] est, sordescat adhuc (Apoc. XXII). Cassiodorus: Reges, inquit, in virga ferrea castigando bonos videlicet in misericordia. Haec est regalis potestas Christi. Et confringes [Col. 1067C] eos, peccatores scilicet, permittendo eos amplius sordescere, qui sunt tanquam vas figuli, quod et luteum est, et facile frangitur.

[(36) 1Kb] In virga itaque, ut dictum est, nos Dominus regit et conterit; quia dispensationis suae forti rectitudine cum nos interius reficit, exterius affigit. Nam quo regimine virtutem carnis humiliat, intentionem spiritus exaltat. Unde et haec eadem contritio vasi figuli comparatur, sicut per Paulum dicitur: »Habemus thesaurum istum in vasis fictilibus (II Cor. IV),« id est in corporibus. Qui simul contritionem et regimen exprimens, ait: »Licet is, qui foris est noster homo, corrumpitur: tamen is, qui intus est, renovatur de die in diem (ibid.) Sanctus igitur vir, qui appropinquare Deo etiam per [Col. 1067D] flagella desiderat, per spiritum humilitatis dicat: »Qui coepit, ipse me conterat (Job. VI).« Plerumque enim vitiorum contritionem in nobis Dominus agere inchoat, sed cum mens ex ipso exordio profectibus extollitur, et se jam quasi de virtutibus erigit, saevienti contra se adversario aditum pandit; qui cordis intima penetrans, omne quod in ea de studio bonae inchoationis invenerit, confringit; tantoque se vehementius in ejus confractione exhibet, quanto et gravius, quia vel ad modicum fuerat projectus, dolet. Unde et teste Evangelio voce veritatis, ad neglectam domum conscientiae spiritus qui solus exiit, cum spiritibus septem redit (Luc. XI). Ne ergo post divinae [Col. 1068A] correptionis exordia antiquus hostis subrepat, atque ad virtutum confractionem trahat; sanctus vir congrue exorat, dicens: »Qui coepit, ipse me conterat.« Ac si aperte dicat: Hoc quod in me exorsus est, perficere feriendo non desinat, nec desertum me adversario ad contritionem tradat. Unde et bene subditur: »Salvat manum suam, et succidat me.« Saepe namque fiducia longae prosperitatis inflati, in quodam statu elationis erigimur. Cumque nos extolli Conditor conspicit, si amorem suum erga nos per verbera non exercet, quasi ad ferienda nostra vitia manum ligatam tenet. An non affectu sui manum ligaverat, cum peccanti populo dicebat? »Jam non irascar tibi, et zelus meus recessit a te (Isai LIV; Ezech. XVI).« Solvat ergo manum dicitur, et exerceat affectum. [Col. 1068B] Recte autem subjungitur: »Et succidat me.« Cum enim securos nos, ac de virtutum affluentia elatos repentinus vel flagelli dolor, vel infirmitatis tentatio percutit, protinus ab status sui vertice mentis nostrae elatio succisa cadit, ut de semetipsa nihil audeat, sed infirmitatis ictu prostrata manum levantis quaerat. Hinc est quod sancti viri, cum de occulta erga se dispositione suspecti sunt, plus prospera ipsa pertimescunt. Tentari appetunt, flagellari concupiscunt; quatenus incautam mentem dolor et metus erudiat, et in hac peregrinationis via, hoste ex insidiis erumpente, sua eum deterius securitas sternat. Hinc Psalmista ait: Proba me, Domine, et tenta me: ure renes meos, et cor meum (Psal. XXV.)«

[Col. 1068C] Quasi diceret: quia dilecta nullus intelligit, ne quid occultorum meorum lateat me; proba me, Domine, et tenta me, id est tentationibus proba me, hoc est judica me probatum, vel indica; non tibi, quia omnia nosti, sed mihi et hominibus, ne quid delicti remaneat. Ideo, dicit, tenta me; quia, nisi tentaret, negligentes essemus. Cassiodorus:

Nota quod tentat Deus, tentat homo, tentat diabolus; sed aliter Deus, aliter homo, et aliter diabolus. Tentat Deus ut erudiat; tentat homo ut quod nescit discat; tentat diabolus ut seducat. Dei ergo tentatio probatio est, qualiter Deus tentavit Abraham (Gen. XXII). Attende, quod hic perfectus vir in persona perfectorum precatur tribulationes, ne quis de eis murmuret. Unde subdit, et [Col. 1068D] igne tribulationis scilicet, ure renes meos et cor meum. Augustinus. Ure renes meos et cor meum, id est adhibe purgatorium medicinale tribulationis delectationibus meis, ne quid mali delectet me; et cogitationibus, ne quid mali cogitem. Cor namque pro cogitationibus, renes vero pro delectationibus posuit. Quia igitur Dei flagellis a peccatis purgamur, ne negligentia torpeamus; adversus Deum in eis murmurare non debemus. Ad utilitatem quippe nostram proficit, dum nos divina bonitas verberibus atterit. Nam et in hoc mundo ad hoc nati sumus, ut praevaricationis sententiam toleremus. Quod sanctus David intelligens, imo pro certo [Col. 1069A] sciens, lacrymans dicebat: Ego in flagella paratus sum, et dolor meus in conspectu meo semper (Psal. XXXVII). Cassiodorus: Paratus sum ad flagella, sciens me deliquisse, Augustinus: Ad flagella paratus, id est ad hoc sum natus, ut flagella feram, quia flagellat Deus omnem filium quem recipit (Hebr. XII).

Recte quippe vir sanctus ait, ad flagella paratus sum; quia dum bonorum virorum mentes suae corruptionis vulnus [(37) 1Kb] sine putredine non esse considerant; libenter se sub manu medici ad sectiones parant; ut aperto vulnere virus peccati exeat, quod sana cute intus occidebat. Unde et adhuc subditur: »Haec mihi sit consolatio, ut affligens me dolore, non parcat.« Electi quique, cum perpetrasse [Col. 1069B] se illicita noverunt, sed prescrutantes inveniunt, quia nulla pro illicitis adversa perpessi sunt; vi immensae formidinis tabescunt, pavore aestuant, sinistris agitati suspicionibus laborant; ne in aeternum se Dei gratia deseruerit, quos in praesenti vita mali sui retributio nulla castigat. Timent, ne ultio, quae suspenditur, gravior in fine servetur. Feriri paterna correctione desiderant, et dolorem vulneris medicamentum salutis putant. Recte ergo nunc dicitur: »Haec mihi sit consolatio, ut affligens me non parcat.« Ac si aperte dicat: Quia quibusdam hic parcit, ut eos in perpetuum feriat, et alios percutit, ut eis in perpetuum parcat, ex afflictione consolor; quia corruptionis humanae putredinem sciens, ad spem salutis ex vulnere certus reddor. Quod quia non tumente, sed humili mente [Col. 1069C] edidit, subjungendo, ut praediximus, patefecit, dicens: »Non contradicam sermonibus sancti.« Plerumque ad nos verba Dei non sunt sonitus dictorum, sed effectus operationum. In eo enim nobis loquitur, quod erga nos tacitus operatur. Beatus igitur Job sermonibus Dei contradiceret, si de ejus percussionibus murmuraret. Sed quid de percussore suo sentiat, indicat, qui, sicut jam diximus, quem ferientem tolerat sanctum vocat. Nam et quod ipse Deum in flagellis suis laudat, quid nos in percussionibus nostris agere debeamus, insinuat. Typum enim sanctae Ecclesiae tenet, et ideo in suis verbis atque operibus universam Ecclesiam docet.

Sequitur: »Quae est enim fortitudo mea ut sustineam? aut quis finis meus ut patienter agam?« [Col. 1069D] Sciendum tamen est quod alia justorum, atque alia est fortitudo reproborum. Justorum quippe fortitudo est, carnem vincere, propriis voluptatibus contraire, delectationem vitae praesentis exstinguere, hujus mundi aspera pro aeternis praemiis amare, prosperitatis blandimenta contemnere, adversitatis metum in corde exstinguere. Reproborum vero fortitudo est transitoria sine cessatione diligere, contra flagella Conditoris insensibiliter perdurare, ab amore temporalium rerum, nec ex adversitate quiescere, ad inanem gloriam etiam cum vitae detrimento pervenire, malitiae augmenta quaerere, bonorum vitam non solum verbis ac pravis moribus, sed etiam gladiis impugnare, [Col. 1070A] in semetipsis spem ponere, iniquitatem quotidie sine illo desiderii defectu perpetrare. Hinc est quod electis per Psalmistam dicitur: Viriliter agite, et confortetur cor vestrum, omnes qui speratis in Domino (Psal. XXX). Ac si diceret: Viriliter agite, id est nolite deficere in laboribus; et confortetur cor vestrum in spe tantae mercedis, etiamsi caro infirmatur; omnes qui speratis in Domino, non in saeculo, scilicet qui praemium laboris vestri speratis in Domino, et non in alia re, nisi in ipso Domino. De fortitudine etiam reproborum per Isaiam prophetam eisdem reprobis dicitur: Vae qui potentes estis ad bibendum vinum, et viri fortes ad miscendam ebrietatem. (Isai. V).« Hinc per Salomonem, quoniam sancti quique sine ulla debilitate desiderii internam [Col. 1070B] requiem contemplantur, dicitur: »En lectulum Salomonis sexaginta fortes ambiunt ex fortissimis Israel; omnes tenentes gladios, et ad bella doctissimi (Cant. III).« Hinc Psalmista contra reprobos Redemptoris vocem in passione positi insinuans, ait: »Ecce ceperunt animam meam, irruerunt in me fortes (Psal. LVIII).« Quam bene utramque fortitudinem Isaias complexus est, dicens: »Qui confidunt in Domino mutabunt fortitudinem (Isai. XL).« Qui enim nequaquam, »sument,« sed, »mutabunt,« dixit; profecto patenter innotuit, aliam esse, quae ponitur, et aliam quae inchoatur. An non etiam reprobi fortes sunt, qui ad praesentis vitae concupiscentiam tot laboribus currunt, periculis se audacter objiciunt, pro lucris contumelias libenter ferunt, ab appetitus [Col. 1070C] sui libidine nulla victi contrarietate resiliunt, percussionibus durescunt, et mala mundi tolerant pro mundo, ejusque, ut ita dixerim, gaudia quaerentes perdunt, nec tamen haec pendendo fatigantur? Unde ex humani generis voce per Jeremiam dicitur: »Inebriavit me absynthio (Thren. III).« Ebrius quippe, quod patitur, nescit. Absynthio igitur est ebrius, qui pro amore praesentis saeculi a praeceptis Dei et sensu rationis est alienus: dum quidquid pro mundo sustinet, leve aestimat; laboris amaritudinem, quam tolerat, ignorat; quia nimirum delectabiliter ad cuncta ducitur, in quibus poenaliter fatigatur. At contra vir justus ad mundi pericula pro mundo toleranda debilis esse studet, finem suum conspicit, praesens vita, quam sit transitoria, attendit, et pro ea exterius labores [Col. 1070D] perpeti renuit, cujus intrinsecus delectationem vincit. Beatus igitur Job praesentis vitae adversitatibus pressus, ex sua dicat, dicat et ex omnium voce fidelium: »Quae est enim fortitudo mea ut sustineam? aut quis finis meus ut patienter agam?« Ac si aperte insinuet, dicens: Mala mundi pro mundo tolerare nequeo, quia jam in ejus desiderio fortis non sum. Dum enim praesentis vitae finem conspicio, cur pondus ejus patior, cujus appetitum calco? Et quia injusti quique, ut diximus, tanto fortius labores illius perferunt, quanto avidius ejus delectatione pascuntur; recte mox eamdem reproborum fortitudinem subdit, dicens:

[Col. 1071A] »Nec fortitudo lapidum fortitudo mea, nec caro mea aenea est.« Quid hoc loco aere aut lapidibus, nisi insensibilium hominum corda signatur, quae saepe et supernos ictus accipiunt, et tamen nulla disciplinae percussione mollescunt? Quo contra electis per prophetam, pollicente Domino, dicitur: »Tollam vobis cor lapideum, et dabo vobis cor carneum (Ezech. XI):« Paulus quoque ait:« Si linguis hominum loquar, et angelorum, charitatem autem non habeam, factus sum velut aes sonans, aut cymbalum tinniens (I Cor. XIII). Scimus autem, quod percussi lapides clarum sonitum reddere nequeunt; aes vero cum percutitur, canorus valde sonitus ex ejus percussione formatur. Quod quia ut lapides vita caret, sensum in sonitu non habet. Et sunt nonnulli, qui lapidibus similes, ita ad [Col. 1071B] pietatis praecepta duruerunt, ut cum eos percussio supernae animadversionis examinat, nequaquam sonitum humilis confessionis reddunt. Quidam vero metallo aeris in nullo discrepantes, cum flagella supernae percussionis, accipiunt, piae confessionis sonitum emittunt, sed quia humilitatis voces ex corde non proferunt, ad statum salutis reducti nesciunt quod promiserunt. Illi ergo more lapidum percussi, nec voces habent; isti autem in nullo aeris imitationem fugiunt, qui in percussione positi, bona, quae non sentiunt, loquuntur. Illi venerationi ferientis et verba denegant: isti pollicentes quod non implent, sine vita clamant. Vir igitur sanctus reproborum duritiam, inter verbera fugiens, dicat in persona electorum: »Nec fortitudo lapidum, fortitudo mea, nec [Col. 1071C] caro mea aenea est.« Ac si aperte fateretur, dicens: Reproborum similitudinem sub disciplinae verbere fugio, nec more lapidum ita obdurui, ut sub percussionis stimulo, a mysterio confessionis obmutescam; nec rursum quasi aes vocem confessionis resono, et sensum vocis ignoro.

Nos ergo, dilectissimi fratres, necesse est ut exemplo beati Job inter Dei flagella fortitudinem lapidum et aeris insensibilitatem fugiamus; id est duritiam mentis, et voces infructuosae confessionis caveamus; videlicet ut nec mens ad recolenda Dei beneficia obdurescat, nec ad proferendas humilis confessionis et laudis voces sensus torpeat; sed inter verbera humiliter confitendo peccata nostra cognoscamus, et Dei justitiam laudemus. Unde Jeremias [Col. 1071D] in spiritu sanctam Ecclesiam inter praesentis mundi pericula constitutam praevidens, ejusque miseriis ut vir pius condolens, consulendo loquitur, dicens: Consurge, lauda in nocte, in principio vigiliarum, et effunde sicut aquam cor tuum ante conspectum Domini. Leva ad eum manus tuas pro animabus parvulorum tuorum, qui defecerunt in fame, et pereunt in capite omnium compitorum (Thren. II). Consurge, inquit, propheta, et lauda in nocte et caetera. In nocte consurgit, qui de tribulatione vel angustia praesentis vitae spe coelestium bonorum elevatus, torporem negligentiae excutit, et indefessus contra omnia adversa viriliter se accingit. Lauda, inquit, in principio vigiliarum; quia [Col. 1072A] videlicet callidus hostis dum flagella ingerit, ut Deus blasphemetur, intendit. Unde ait beatus Job: Sicut Domino placuit, ita factum est; sit nomen Domini benedictum (Job. I). In principio vigiliarum laudare debemus, ut omnia, quae agimus aut patimur, ad laudem et gloriam ejus referamus, ne torpentes in principio operis, opprimamur somno deceptionis. Unde Apostolus: Omnia in gloriam Dei facite (I Cor. X): gratias agentes Deo et Patri per Christum (Coloss. III). Debemus Deum voce et corde laudare, et nomen Christi non tantum verbis, sed et factis exaltare. Ac si diceret: Omnia in nomine Domini nostri Jesu Christi, non ad vestram, sed ad gloriam ejus facite, gratias agentes, non legi, sed Deo et Patri per ipsum Christum, per quem dedit [Col. 1072B] omnia. Quasi diceret: omnia non solum quae facitis opere aut verbo, sed et in cogitatione, et si qua alia sunt. Vel quidquid facitis, facite omne, id est perfectum Deo attribuendo, et hoc est in nomine Domini Jesu Christi.

In principio ergo vigiliarum, ut dictum est, Deum laudare debemus, id est ut omnia bona quae agimus, aut adversa quae patimur, ad Dei laudem referamus. Sciendum tamen est, quia multae sunt vigiliae, in quibus laudandus est Deus; et maxime praecavendum, ne ex initio intentionis opus condemnetur. Cum autem opus bene incipitur, restant adhuc vigiliae quibus usque ad finem in gloria Dei consumetur. Effunde, inquit, sicut aquam cor tuum. Ille sicut aqua cor effundit in conspectu Domini, [Col. 1072C] qui ex intimo affectu cordis lacrymas producit compunctionis; quia sacrificium Deo spiritus est contribulatus (Psal. L). Si tamen tantus lacrymarum imber non affuerit, non est desperandum. Unde dicitur: Expandi manus meas ad te; animam meam sicut terram sine aqua tibi (Psal. CXLII). Cassiodorus: Expandi in oratione manus ad te, formam crucis significans, quae et salus. Vel expandi manus meas ad te, id est dilatavi affectus vel opera quae prius erant contracta; et anima mea, quae est per se sicut terra sine aqua, haeret tibi, non mihi, quia eam rigare non possum. Augustinus. Tu Deus complue animam meam, ut fructum plus afferat, quia arida est. Animam arentem sicut terram sine aqua poenitens coram Domino expandit, ut irriget [Col. 1072D] imbribus suis, ille qui sitienti populo aquas de petra produxit (Exod. XVII). Cor quoque sicut aqua effunditur, quoniam liquefactum amore Dei et proximi quasi glacies charitatis calore resolvitur.

Unde sequitur: Leva ad Deum manus tuas pro animabus parvulorum tuorum. Pro parvulis manum ad Deum levat, qui opera misericordiae pro humilibus membris Christi exaltat, qui fame et siti pereunt, quia terrenis adhaeserunt. Haec est autem perfecta charitas, ut cor quasi aqua effundatur ad Deum, et manus misericorditer leventur ad proximum. Sicut Moyses levasse manus legitur, ne populus Dei vinceretur (ibid.); sic parvuli Ecclesiae, vel tenerae cogitationes animae vincuntur, nisi majorum [Col. 1073A] patrocinio vel divino auxilio conserventur. Unde in Cantico amoris spiritualis dicitur: Anima mea liquefacta est, ut locutus est (Cant. V) Christus. Non enim cor vel anima resolvitur a frigore infidelitatis, nisi calore divinae inspirationis. Ideo ergo semper orandum, ut surgat Aquilo, veniat auster, et fluant aromata charitatis (Cant. IV). Tunc enim fluunt aromata orationum, cum mens divino Spiritu afflatur. Sed ne sola Dei dilectio sufficere videatur, levandae sunt manus pro parvulis, qui pereunt fame verbi Dei in capite omnium compitorum. Nisi enim in viis et in capite compitorum essent, fame vel siti verbi Dei, et adversitatibus mundi hujus non laborassent. Illud iter dicitur compitum in quo plures viae sese petunt quasi trivium. [Col. 1073B] Revocandi ergo sunt populi fideles, id est parvuli Ecclesiae de triviis, de plateis, et de capite omnium compitorum, ut veniant ad Domini prandium, ne fame verbi Dei pereant in perpetuum. Levandae sunt manus Moysi, scilicet praepositorum Ecclesiae, ut Amalech vincatur, id est, ut diabolus superetur, Deus miseris propitietur, peccata et vitia caveantur, Dei flagella mitigentur, aeris temperies vel commoditas reddatur, Deique iracundia avertatur. Sed illi sine dubio possunt impetrare quod petunt, qui veraciter Deum et proximum diligunt.

Unde Dominus ad Jeremiam: Si steterit Moyses, et Samuel coram me, non est anima mea ad populum istum (Jer. XV). Gregorius [(38) 1Kb] : Omissis tot Patribus, [Col. 1073C] soli Moyses et Samuel ad medium deducuntur: quorum mira obtinendi virtus ostenditur, dum nec ipsi intercedere posse dicuntur. Quasi nec illos audio, quos propter magnum petitionis suae meritum minime contemno. Quid ergo est, quod Moyses et Samuel caeteris Patribus in postulatione praeferuntur, nisi quod duo isti tantum in omni testamenti veteris serie etiam pro inimicis orasse leguntur? Unus a populo lapidibus impetitur, et tamen pro lapidatoribus deprecatur; alter ex principatu ejicitur et tamen benigne respondit, dicens: Absit a me hoc peccatum, ut cessem orare pro vobis. Si Moyses et Samuel, inquit, steterint coram me, non est anima mea ad populum istum (I Reg. XII). Quasi diceret: Nec illos modo pro hoc audio, quos [Col. 1073D] magnae virtutis merito orare etiam pro inimicis scio. Virtus ergo verae orationis est celsitudo charitatis; quia tunc quisque quod recte petit, adipiscitur, cum ejus animus nec in petitione odio inimici fuscatur.

Si ergo, charissimi, quae petitis a Deo feliciter cupitis obtinere, veram vobis invicem charitatem exhibete. Si imminentes quaeritis pestilentias evadere, puras in conspectu Dei orationes offerte. Summo tamen studio orandus est Deus, ut fidelem [Col. 1074A] populum non ad damnationem percutiat, sed misericorditer flagellando corrigat; quia, quoties peccatores feriendo erudit, ad hoc flagella emittit ut parcat. Cum vero vitam in peccato permanentis feriendo concludit, flagellum emittit, sed non parcit. Qui enim flagellum emisit, ut parceret, ad hoc quandoque emittet, ne parcat. In hac enim vita tanto magis Dominus studet, ut parcat, quanto magis exspectando flagellat. Unde est illud: Ego quos amo, arguo, et castigo (Apoc. III). De flagello autem damnationis scriptum est. In operibus manuum suarum comprehensus est peccator (Psal. IX). Quasi diceret: Non processit a Deo, quo impius puniatur, sed a seipso, quia ipsa peccata sunt ei cruciatus et tormenta. De flagello etiam damnationis [Col. 1074B] per Jeremiam Dominus dicit: Plaga inimici percussi te castigatione crudeli (Jer. XXX). Iterum per eumdem Jeremiam Israeli Dominus dicit: Faciam consummationem in cunctis gentibus, in quibus dispersi te; te autem non faciam in consummationem; sed castigabo te in judicio, ut non tibi videaris innoxius (Ibid.). Quasi diceret: Non tradidi te poenae sed eruditioni; ut judicarem quasi proprios, non perderem quasi alienos. Si ergo, ut supradictum est, ab omnipotenti Deo obtinere quaerimus ea quae petimus, necesse est ut invicem nobis veram charitatem exhibeamus. Qualiter vero nobis sit orandum, vel quid in oratione petendum, ipse sapientissimus magister ostendit, qui suis discipulis in Evangelio ait:

[Col. 1074C] Pater noster, qui es in coelis; sanctificetur nomen tuum; adveniat regnum tuum; fiat voluntas tua sicut in coelo et in terra. Panem nostrum quotidianum da nobis hodie; et dimitte nobis debita nostra, sicut et nos dimittimus debitoribus nostris; et ne nos inducas in tentationem; sed libera nos a malo. Amen. (Matth. VI). Haec [(39) 1Kb] oratio Dominica vocatur, quia eam Dominus discipulos docuit, ideoque a Domino Dominica vocatur; haec igitur fuit causa hujus orationis. Discipuli Dominum rogaverunt, ut doceret eos, qualiter orare deberent. Quibus ille benignissimus magister ait: Non necesse est ut multum loquamini in oratione; quia Dominus omnipotens scit, quid opus sit, antequam petatis eum. Cum oratis ergo dicite: Pater noster (Ibid.). Pater dicitur a [Col. 1074D] patrando, id est a perficiendo. Qui ergo Patrem vocat Dominum, talem se debet praeparare, ut dignus sit filius ejus vocari. Quem si injuste vocat, pro ipsa vocatione injusta supplicium recipiet. Sicut enim bonus filius imitatur bonum patrem, ut Isaac imitatus est Abraham, et Jacob Isaac; sic nos, qui Deum Patrem vocamus, ut boni filii sanctitatem illius imitari debemus, ut simus sancti et immaculati in conspectu ejus (Ephes. I), juxta quod ipse dicit: Sancti estote, quoniam ego sanctus sum, [Col. 1075A] Dominus Deus vester (Levit. XIX). Primum fuit Deus omnipotens Hebraeorum Pater et sanctorum antiquorum, juxta quod ipse dicit per prophetam: Filius meus primogenitus Israel (Exod. IV). Et iterum Filios enutrivi et exaltavi (Isai. I), etc. Sed quid factum est? Desinit illorum esse Pater propter illorum infidelitatem. Noster autem propter misericordiam suam factus est Pater per fidem et dilectionem, cui supplicamus quotidie dicentes: Pater noster, qui es in coelis. Pater duobus modis Deus omnipotens dicitur: vel quia patravit nos, id est celabiter compegit in utero matrum nostrarum et carnem et animam, cum non essemus; vel quia fecit nos renasci ex aqua et Spiritu Sancto, cum perditi essemus. Prima nativitas fecit nos filios praevaricationis; [Col. 1075B] secunda reconciliationis, dimittendo nobis omnia peccata nostra originalia et actualia.

Qui es in coelis. Psalmista dicit Deo: Si ascendero in coelum, tu illic es; si descendero in infernum, ades (Psal. CXXXVIII). Quasi diceret: Quo fugiam te iratum? Nusquam scilicet; quia, si ascendero in coelum, tu illic es, id est si me superbiendo extulero, invenio te repressorem; si de justitia superbiero, tu ibi es ad percutiendum, cujus es vere justitia. Iterum si descendero in infernum, id est si peccando venero in profundo malorum, et nolens confiteri, dicam, quis me videt? etiam illic ades, ut vindices. Quo ergo iturus sum, ut faciem tuam fugiam, id est ut te iratum non sentiam.

[Col. 1075C] Recte ergo dicitur: Pater noster, qui es in coelis, quia ubique totus est. Unde ipse ait per prophetam: Coelum et terram ego impleo (Jer. XXIII). Sic etiam de ipso legitur in libro Job: Altior est coelo, profundior abysso, latior terra, longior mari (Job. XI): et sic ubique per plenitudinem divinitatis suae est non per extensionem. Quare ergo se specialiter dicit esse in coelis? Quia videlicet per coelos intelliguntur angeli et homines justi, in quibus Deus maxime habitat, juxta quod scriptum [(40) 2Kb] est: Anima justi sedes Dei. Dicamus ergo: Pater noster, qui es in coelis, id est qui habitas in angelis et hominibus justis quorum habitacula sunt coeli. Sequitur:

Sanctificetur nomen tuum. Nomen Dei per se [Col. 1075D] sanctificatum et sanctum. Quare ergo nos dicimus, sanctificetur nomen tuum? Ideo scilicet, quia quando renati sumus ex aqua et Spiritu sancto tempore baptismatis, in nomine Dei omnipotentis sumus [Col. 1076A] sanctificati, dicente presbytero: Baptizo te in nomine Patris, et Filii, et Spiritus sancti. Ideo igitur precamur, ut illa sanctitas, quae facta est in nobis tempore baptismatis per invocationem nominis Dei, permaneat nobiscum in aeternum ut non polluamus eam, sed semper simus sancti, id est ut sicut sancti sumus effecti, ita perpetuo sancti maneamus.

Vel aliter: Sanctificetur nomen tuum, id est intelligatur a nobis quantae sanctitatis sit nomen tuum, id est sanctum habeatur in nobis nostrisque operibus, ut tuam sanctitatem colamus, et peccare timeamus; vel aliter est modo aliquis Christianus qui facit bona opera; videt hoc aliquis paganus aut Judaeus, et dicit: Benedictus Deus qui talem habet servum. Tunc nomen Domini fit benedictum [Col. 1076B] in saecula, id est laudatur per illum bonum Christus. Econtra est aliquis malus Christianus quem videt paganus mala operari, et dicit: Hic est malus Christianus; nos vero pagani meliores sumus. Sic ergo nomen Dei blasphematur per illum. Unde Paulus dicit quibusdam indignis Christianis: Nomen Dei blasphematur per vos in gentibus (Rom. II). Nos autem praedicamus, ut sanctificetur nomen Dei, id est laudetur et glorificetur in opere nostro. Quidquid boni agimus ad laudem ejus refertur, quidquid autem mali, ad ejus contumeliam.

Iterum subjungens ait: Adveniat regnum tuum. Deus omnipotens regnat in coelo et in terra, et nescimus modo qualiter regnat, idcirco precamur, ut adveniat regnum illius. Quid est regnum istud? [Col. 1076C] Aeterna scilicet beatitudo de qua dicturus est electis: Venite, benedicti Patris mei (Matth. XXV), etc. Hoc regnum rogamus ut adveniat, scilicet dies judicii, in quo quisque valde debet esse praeparatus. Vel aliter: Deus omnipotens regnat in electis suis per fidem, spem et charitatem, et per caetera bona. Econtra diabolus regnat per luxuriam, ebrietatem, odium, et caetera mala. Idcirco precamur Deum ut ipse regnet in nobis per justitiam, ubi regnabat diabolus per peccatum. Sequitur:

Fiat voluntas tua sicut in coelo et in terra, id est in angelis, qui non peccaverunt, ut sicut illorum officium acceptabile habetur, sic fiat voluntas tua in omnibus hominibus in terra, ut illorum officium [Col. 1076D] placeat tibi simili modo. Vel aliter: Per coelum intelligitur Dominus noster Jesus Christus, per terram vero sancta Ecclesia. Scimus quia, sicut mulier a viro suscipit semen, sic terra a coelo omnem [Col. 1077A] accipit ubertatem. Sic et sancta Ecclesia quidquid boni habet a viro suo Christo accipit, juxta quod scriptum est: Omne datum optimum, et omne datum perfectum desursum est, descendens a Patre luminum (Jac. I). Ac si diceret: Sicut voluntas tua est in coelo, id est in Christo; ita fiat in terra, id est in Ecclesia, quae est corpus ejus. Vel, sicut est voluntas tua in coelo, id est in hominibus justis; ita fiat in terra, id est in hominibus peccatoribus, ut ipsi valeant tibi placere per poenitentiam. Vel, fiat voluntas tua sicut in coelo, id est in mentibus nostris; sic in terra, id est in corporibus. Sequitur:

Panem nostrum quotidianum da nobis hodie, id est omnia, quae nobis sunt necessaria, tam ad victum quam ad vestitum tribue nobis hodie, id est [Col. 1077B] omni tempore. Vel aliter: Panem hic possumus intelligere corpus et sanguinem Domini, de quo ipse alibi dicit: Nisi manducaveritis carnem Filii Hominis, et biberitis ejus sanguinem, non habebitis vitam in vobis (Joan. VI). Precamur itaque, ut det nobis carnem et sanguinem suum ad manducandum, ut per illud quod visibiliter sumimus, illud quod non videmus, in nobis suscipere possimus, id est omnipotentem Deum, juxta quod ipse dicit: Qui manducat carnem meam, et bibit sanguinem, meum, habet vitam aeternam (ibid.). Illud quod dicitur hodie, non possumus referre generaliter ad corpus et sanguinem Domini; quia sunt tales, qui non possunt quotidie communicare; aut aliqua discordia [Col. 1077C] contra proximum commaculati, aut nocturnali pollutione coinquinati non possunt semper esse parati. Qui nocturna illusione polluitur, ut ait beatus Isidorus [(41) 1Kb] , quamvis extra memoriam turpium se illusionum praesentiat inquinatum, tamen in hoc ut tentaretur culpae suae tribuat, suamque immunditiam statim fletibus tergat. Econtra illis qui possunt quotidie communicare, convenit, quod Dominus dicit Zachaeo: Hodie in domo tua oportet me manere. At ille suscepit eum gaudens (Luc. XIX). Quia illi tales cum gaudio debent corpus et sanguinem Domini sumere. Illi vero, qui quotidie corpus Domini non possunt accipere, possunt cum centurione dicere: Domine, non sum dignus ut intres sub tectum meum (Matth. VIII) hodie; sed intrabis, si tibi placet, alio die. Sunt etiam tales, qui nolentes a sua iniquitate [Col. 1077D] discedere, abstinent a corpore et sanguine Domini causa humilitatis. Talibus dicit beatus Augustinus: Fratres, placet mihi humilitas vestra, quia timetis accedere ad corpus et sanguinem Domini; sed melius esset ut ab iniquitatibus vestris recederetis, mundi effecti per poenitentiam, et corpus ac sanguinem Domini sumeretis. Vel aliter: Per panem possumus accipere divina eloquia, scientiam videlicet legis et prophetarum, et psalmorum, et Evangeliorum. Panem nostrum quotidianum da nobis hodie, id est in omni tempore vitae nostrae refice nos sacrarum Scripturarum cibo; quia, sicut corporeo cibo [Col. 1078A] reficitur corpus, sic spirituali cibo reficitur anima ad amorem scilicet et agnitionem illius. Sequitur:

Et dimitte nobis debita nostra, sicut et nos dimittimus debitoribus nostris. Duobus modis efficimur debitores Dei peccando, faciendo videlicet quae ipse fieri prohibuit, aut non faciendo quae fieri jussit. Ipse dicit in Evangelio: Diliges proximum tuum sicut teipsum (Matth. XXII). Et iterum: Honora patrem tuum et matrem tuam (Marc. VII). Si ergo non facimus hoc, debitores sumus, id est peccatores. Haec supradicta jussit Dominus fieri. Iterum dicit: Non occides; non adulterabis; non furtum facies; non jurabis (Exod. XX). Si nos facimus ista et his similia, quae Dominus fieri prohibuit debitores sumus, id est peccatores. Qui ergo tanta flagitia contra [Col. 1078B] Dei praecepta committimus, necessarium est, ut si volumus ea nobis a Domino dimitti, dimittamus ex corde fratri in nobis peccanti. Contra quem proximum etiam dupliciter sumus peccatores videlicet si eum flagellamus, aut si eum non diligimus, et illud, quod in nobis commisit, ei non dimittimus, quod Dominus praecepit fieri, scilicet proximum diligere eique indulgere. Si ergo ei indulserimus, veraciter possumus dicere: Dimitte nobis debita nostra, sicut et nos dimittimus debitoribus nostris. Et est sensus: Omnipotens Deus dimittat nobis debita nostra, sicut et nos dimittimus his qui in nobis peccaverunt, scilicet debitoribus nostris. Unde ait Dominus: Si vos non dimiseritis, nec vobis [Col. 1078C] dimittentur peccata vestra (Marc. XI).

Et ne nos inducas in tentationem. Una est tentatio, quae pertinet ad probationem, de qua dicit Moyses ad populum Israeliticum; tentat, id est probat vos Dominus, ut sciat si diligitis eum (Deut. XIII). Et Psalmista: Proba me, Domine, et tenta me; ure renes meos et cor meum (Psal. XXV). Sic tentavit Deus Abraham, et inventus est fidelis (Gen. XXII). Altera est tentatio, quae pertinet ad deceptionem, de qua Jacobus ait: Deus neminem tentat (Jac. I). Diabolus vero tentat ad hoc ut perdat, et nos de hac tentatione precamur Dominum, ut non permittat nos tentari supra id quod nostra fragilitas potest pati. In tentationem inducit nos Deus noster, quando a tentatione non liberat. Tale quid [Col. 1078D] de Pharaone legimus: Induratum est cor Pharaonis, ait Dominus (Exod. VII). Quod nihil est aliud, nisi quod non emollivit cor ejus, quod induratum erat.

Sed libera nos a malo, id est a diabolo, et a poenis inferni, et ab omni adversitate hujus saeculi. Amen. Amen significat vere sive fideliter, quod et ipsum sicut et Alleluia Hebraeum est.« Quae duo verba Amen scilicet et Alleluia, ut ait beatus Isidorus [(42) 1Kb] , nec Graecis, nec Latinis, nec barbaris licet in suam linguam omnino transferre, vel alia lingua annuntiare. Nam quamvis interpretari possint, propter sanctiorem tamen auctoritatem servata est ab apostolis [Col. 1079A] in his propriae linguae antiquitas. Tanto enim sacra sunt nomina, ut etiam Joannes in Apocalypsi referat se spiritu revelante vidisse, et audisse vocem coelestis exercitus, tanquam vocem aquarum multarum et tonitrui magni dicentium: »Amen« et »Alleluia (Apoc. XIX).« Ac per hoc sic oportet in terris utrumque dici, sicut in coelo resonat. Amen igitur, ut supradictum est, hujus Dominicae orationis signaculum est; sicut sigillum confirmatio est alicujus edicti. Quasi dicat Deo ille, qui hanc orationem decantat. Certe verum est quod hactenus dixi; quia, si ego dimisero in me peccanti, tu Deus dimittes quod in te peccavi. Si ergo non dimisero illi, nec tu mihi.

[Col. 1079B] Notandum vero quia septem sunt petitiones in hac Dominica oratione. Tres videlicet priores ad animam et ad vitam aeternam; quatuor sequentes ad corpus et praesens tempus pertinent. Sanctificatio nominis Dei et, adveniat regnum tuum et, fiat voluntas tua, ad futuram vitam. Panem nostrum quotidianum et, dimitte nobis debita nostra, et ne nos inducas in tentationem, sed libera nos a malo; in praesenti sunt nobis necessaria, quia in futuro non erit ulla fames, sed aeterna satietas electis de contemplatione Dei omnipotentis. In hac autem vita panis est necessarius, et remissio peccatorum; quia hic peccamus, et hic necesse est ut liberemur a diaboli tentatione, et hujus saeculi periculis. In futuro autem nec diabolus nocebit bonis, nec ulla adversitas erit eis. Qui autem delectatur conviviis, et fabulis otiosis, [Col. 1079C] cito generat de se fetorem deterrimum in conspectu Domini, fetorem dico, pravae actionis, et illicitae locutionis. Quandiu homo bene orat, et bona operatur, Christus manet in eo. Quando autem otiosa tractat, non Christus sed diabolus manet in ejus pectore. Et qualem habitatorem habeat in se, cognoscere potest homo, qui audit eum bona aut mala proferentem.

Nos ergo, dilectissimi, ab omnipotenti Deo indesinenter petamus panem nostrum quotidianum, id est expositionem sanctarum Scripturarum, ut, dum foris tanta adversa patimur, ex illius refectione aliquod intus levamen sentiamus. Sancta quippe Scriptura mensa spiritualis est, in qua parvuli Ecclesiae [Col. 1079D] reficiuntur spirituali dulcedine, et magni, id est sapientiores virtutibus proficiunt et sanctitate. Sed, ut ait beatus Gregorius, si sunt aliqui fideles, qui libenter verbum Dei audiant, desunt tamen qui dicant. Hanc in sancta Ecclesia verbi Dei famem Jeremias propheta futuram spiritualibus oculis cernebat, cum moerens ac dolens dicebat: Omnis populus ejus gemens, et quaerens panem (Tren. I). Allegorice. Omnis populus gemens quaerit panem verbi Dei qui de coelo descendit, in necessitate spiritualis famis, et in angustia pestilentiae ac multiplicis tribulationis. Ecclesia hunc panem, expositionem videlicet Scripturarum, a doctoribus quaerit, nec invenit. Quare? Quia doctores ipsi dederunt pretiosa quaeque pro cibo, coelestia videlicet pro terrenis, aeterna pro [Col. 1080A] caducis, ad refocillandam animam non satiendam; quia innumeris desideriis accensam refocillare possunt, non satiare. Hinc populus gemens, quaerens panem dicitur, quia pravi affliguntur et cruciantur, cum ad votum deliciosae vitae affluentia non habetur.

Moraliter, quaeque pretiosa donat pro cibo anima, quando virtutes mentis, ad transitoriam delectationem inclinat, et refocillari nititur, dum diversis desideriis satisfacere machinatur. Unde populus gemens et quaerens panem plangit; quia, quamvis pretiosa pro cibo dederit, concupiscentiae tamen affectus non satiatur visu, gustu, et caeteris sensibus. Unde et si qua virtus forte redeat, et spiritu Dei anima recreata convalescat; jure cum electorum [Col. 1080B] multitudine plangendo exclamat, dicens: Vide, Domine, et considera, quoniam facta sum vilis (ibid.). Quasi dicat: Facta sum mihi vilis et humilis in oculis meis, quia manus Domini tetigit me, id est affixit. CAPH enim manus interpretatur. Cum manus Domini, vel puniendo, vel relevando supplicia, vel instruendo animam, vel negligentem castigando, Ecclesiam tetigerit, mox ad se rediens et ingemiscens, dicit: Vide, Domine, et considera quam facta sum vilis. Quasi diceret Deo: Considera fabricam tuam, scilicet animam, quantum sit vilis; quae prius oblectata vitiis gloriabatur, nunc vero manu Domini tacta, vilem se profitetur, quae ad imaginem sui condita Creatoris fuerat. Populus igitur fidelis, ut jam dictum est, id est sancta Ecclesia gemens, panem [Col. 1080C] verbi Dei a doctoribus tempore necessitatis et angustiae quaerit, nec invenit, quia ipsi doctores pretiosa pro cibo dederunt, id est aeterna pro temporalibus, spiritualia pro carnalibus commutaverunt, plus videlicet student lucris terrenis, quam animabus lucrandis. Gemit ergo populus in Dei flagellis, et non est qui ei frangat panem consolationis. Nam et ipse populus dum male vivit, merito sibi sanctarum Scripturarum consolationem vel doctorum praedicationem tollit.

Saepe enim propter malitiam populi praedicatores prohibentur annuntiare verba Dei. Unde Dominus per prophetam dicit genti peccatrici: Quia polluisti terram in fornicationibus tuis, et in malitiis tuis, [Col. 1080D] ideo prohibitae sunt stellae pluviarum, scilicet Orion, Jadas et Arturum, et serotinus imber non fuit (Jer. III). Gregorius: Aliquando solis nomine claritas praedicatorum designatur, sicut in Apocalypsi dicitur: »Factus est sol sicut saccus cilicinus (Apoc. VI).« In extremo enim tempore sol quasi saccus cilicinus ostenditur, quia fulgens vita praedicantium ante reproborum oculos aspera et despecta monstratur. Qui stellarum quoque claritate figurantur; quia dum recta peccatoribus praedicant, tenebras nostrae noctis illustrant. Unde dicitur: »Prohibitae sunt stellae pluviarum.« Quia vero sol per diem lucet, stellae per noctem, et plerumque per diem aeterna patria, per noctem praesens vita signatur. Praedicatores sancti sol nobis fiunt, cum contemplationem verae lucis aperiunt; et [Col. 1081A] stellae, cum per activam vitam necessitatibus praesentis vitae prospiciunt. Aliquando ergo, ut supradictum est, negligentia doctorum famem verbi Dei patitur populus; aliquando vero ex culpa subjectorum sermo praedicationis tollitur doctoribus. Nunc ergo in Dei Ecclesia mali et boni permisti sumus, et justo Dei judicio flagella sustinemus. Boni frequenter Deum exorant, ut aeris tempestas, et caeterae incommoditates ab Ecclesia discedant; mali vero suis pravis operibus Deum ad iracundiam provocant. Mali ergo cum bonis in Ecclesia sunt permisti, nec facile poterunt cognosci usque in adventum Domini.

Tunc enim, ut ait Jeremias, aperiet Dominus thesaurum suum, et proferet vasa irae suae, quoniam opus est Domino Deo in terra Chaldaeorum Ac si [Col. 1081B] diceret: Aperiet Dominus in novissimo thesaurum, id est Ecclesiam suam, et proferet vasa irae suae, scilicet peccatores; quoniam opus est Domino Deo exercituum in terra Chaldaeorum, eorum videlicet qui stellis ascribunt, quae in terris fiunt. Alia editio: Aperite apothecas ejus, scrutamini eam quasi speluncam, et dispergite eam, non sint ejus reliquiae: exsiccate fructus ejus, et descendant in occisione. Vae eis, quoniam venient dies ipsorum, tempus vindictae eorum. Unde Apostolus: Pertulit Deus in multa patientia vasa irae suae praeparata in perditionem, super vasa misericordiae Christi (Rom. IX), etc. Alii ergo sunt vasa misericordiae atque alii vasa irae. Pharao et Aegyptii vasa irae: Paulus, qui misericordiam primus consecutus est (I Tim. I), et apostoli [Col. 1081C] caeteri, ac de Judaeis et gentibus credentes, vasa misericordiae extiterunt. Sunt ergo in thesauro Domini vasa irae, sicut scriptum est: Aperuit Dominus thesaurum suum, et protulit vasa irae suae (Jer. L). Thesaurus Domini Ecclesia est, in quo saepe latent homines mali, qui sunt vasa irae. Veniet ergo tempus irae, quando aperiet Dominus thesaurum Ecclesiae. Nunc ergo clausa est Ecclesia, et vasa irae cum vasis misericordiae inhabitant, et paleae frumento, et mali pisces cum bonis, qui in rete ceciderunt. Quam cum aperuerit in judicio, et protulerit vas irae, dicent forsitan vasa misericordiae de egredientibus. Vasa irae exierunt ex nobis, sed non erant ex nobis (I Joan. II).

[Col. 1081D] In thesauro Dei vasa irae sunt, extra thesaurum vero vasa peccantia, quae non sunt vasa irae, sed minora. Servi enim sunt ignorantes voluntatem Domini, et non facientes (Luc. XII). Qui autem ingreditur Ecclesiam, aut vas irae est, aut misericorcordiae. Qui foris est, neque irae neque misericordiae est. Aliud ergo nomen ejus inquiro: Opus, inquit propheta, Domino Deo in terra Chaldaeorum est. Secundum diversos intellectus terrenus locus multipliciter nominatur. Et quomodo differenti ratione Christus plura habet vocabula, cum in subjacenti sit unus, multiplex autem in virtutibus, sic pro malitia generis humani terrena negotia, cum unum sit in subjacenti, intellectus diversitate plurima sunt. Unum enim subjacens est Christus, sed alio intellectu est [Col. 1082A] medicus. Unde dicitur: Non necesse habent qui sani sunt medico, sed qui male habent (Marc. II). Alio intellectu dicitur pastor, quia irrationibilibus praeest; atque alio dicitur rex, quia rationabilibus principatur. Alio vitis vera, quia in eum inserti homines uberes fructus afferunt, et his similia. Quomodo ergo in Christo plurimi intellectus sunt diversorum nominum, et subjacens unus; et sicut terrena negotia in subjacenti unum, sed juxta intellectum plurima; sic allegorizantes saepe Babylonem diximus esse terrena negotia, quae semper sunt confusa, vitiis Aegyptum affligentia. Chaldaeam, quia multi, quae gerunt in terris, stellis consecrant, et earum nutibus fieri asseverant. Omnis ergo qui putat, quod stellae faciant homines luxuriosos, adulteros, castos, [Col. 1082B] vel hujusmodi, in terra Chaldaeorum est. Comminatur ergo Deus his qui spiritualiter in terra Chaldaeorum sunt. Abraham vero promovens Deus de terra Chaldaeorum, admonens, ait: Ego sum qui te eduxi de terra Chaldaeorum (Gen. XV). Potens est etiam Deus educere et nos de terra Chaldaeorum, ut nullum alium credamus vitam nostram dispensare pro qualitatibus meritorum, nisi ipsum. Opus ergo Domino virtutum est in terra Chaldaeorum. Quia igitur venerunt tempora ejus, aperite apothecas ejus, nativitatum scilicet doctrinas. Scrutamini eam quasi speluncam, et dispergite eam. Qui respuit supputationes eorum natalium, qui veritatis sermone utitur adversus eas, qui ostendit falsa esse quae mathematici dicunt, qui docet inscrutabilia Dei judicia [Col. 1082C] nec ab hominibus posse comprehendi, qui asserit sidera non esse causas eorum quae fiunt super terram praecipue eorum quae Christianis accidunt; praeceptum Domini exsequitur. Mathematica Latine dicitur doctrinalis scientia, cujus species sunt quatuor, id est arithmetica, musica, geometria et astronomia. Harum igitur artium periti mathematici dicuntur.

Mali ergo cum bonis, ut praediximus, intra fidei rete sunt permisti, sed mali prave vivendo, ad iracundiam Deum provocant, boni vero sine intermissione Deum precibus placant. Malorum studium est, sanctorum Ecclesiam illicita perpetrando deturbare; boni vero ad hoc student, ut eam tam a praesentis [Col. 1082D] saeculi periculis, quam a gehennae incendiis Deum exorando possint eripere. Per malorum igitur pravitatem sancta Ecclesia diversis, Deo dispensante, flagellis atteritur, sed per bonorum industriam, et orationes, Deo miserante, saepe liberatur, sicut de sapienti religiosoque Ninivitarum rege ejusque principibus in Jona propheta legitur: Adhuc quadraginta dies, inquit, et Ninive subvertetur (Jon. III). Cum ergo verbum istud pervenisset ad regem, mox Dei timore perterritus, surrexit de solio suo, et abjecto a se purpureo vestimento, ac de capite suo diademate deposito, indutus est saccum, et sedit in cinere, vocatisque principibus suis, mandavit eis ut omni civitati, id est omni aetati omnique sexui jejunium et asperitatem vestimentorum praedicarent. Idem [Col. 1083A] vero rex ejusque principes, ad Dei statim misericordiam implorandam per orationum arma et jejuniorum remedia confugerunt. Deinde ut divinam impetrare clementiam possent; abjecta ciborum copia, continuis sese jejuniis subdiderunt, pretiosas ac deauratas vestes deposuerunt, paupertatis et humilitatis sese indumenta devote induerunt. Congrue siquidem hujus mundi ambitiones et carnis delicias dicuntur abjecisse, ex quibus illis contigerat iram Dei adversum se provocasse, atque remedium sibi inde quaererent unde perditionem meruissent. Profecto in pericula sibi imminenti ecclesiasticae regulae doctrinam tenebant, qui Dei indignationem, quam per ciborum nimietatem et deliciarum affluentiam incurrerant, abstinendo mitigare, et superbiam, quam [Col. 1083B] per divitiarum copiam contraxerant, paupertatis et humilitatis habitu deponere studebant. Nunquam enim rex ille vel principes ejus Gregorium praedicantem audierant, et tamen in sua praedicatione jam Gregorii imitatores erant. Ait enim ipse doctor eximius [(43) 1Kb] : Qui non commiserunt illicita, licitis utantur. Qui vero illicita commiserunt, a licitis abstineant. Recte ergo, quia illicita commiserant, a licitis abstinebant. [(44) 1Kb] . Nam ejusdem civitatis rex, sicut jam supra scriptum est, audita Domini sententia, qua subversionem civitati minabatur, protinus diademate et purpura deposita sui corporis membra cilicio texit, in sacco et cinere sedit, in oratione diebus ac noctibus perseveravit, jejunium omni aetati omnique sexui praedicavit, sicque ad poenitentiam [Col. 1083C] exemplo sui omnem civitatem commovit. Nimirum rex iste sapiens erat, qui pro qualitate temporis diversa arma accipiebat. Contra hos armis utebatur ferris, et ad Dei impetrandam clementiam arma accipiebat humilitatis. Rex sapiens et discretus expugnabat hostes armis materialibus; iram Dei avertebat lacrymis et precibus. Virtute inimicos vincebat, humilitate indignationem Dei superabat.

Liberaverat aliquando civitatem armis, nunc autem liberat eam orationibus et jejuniis. Sapiens quippe rex et compatiens iste fuit nimium, qui pro liberatione suorum civium non recusavit ferre jejunium, asperitatem sacci, et vilitatem cinerum. Revera sapiens rex fuit, qui postquam per prophetam [Col. 1083D] coelestis regis potentiam et indignationem audivit, non se regem, sed peccatorem reputavit. Dum enim omnipotentis Dei sententiam timuit, plus carnis suae infirmitatis, quam regni dignitatis reminiscens, devote ad poenitentiam convolavit, et sic rex justitiae esse meruit. Nam et in hoc quod subjectum sibi populum ad poenitentiam sapienter vocavit, rectoris Ecclesiae per omnia imitator exstitit. Prius ipse fecit, quod aliis postea facere jussit. Prius sese jejuniis, orationibus, et vigiliis affligit, et corpus proprium sacco et cinere involvit, sicque omnibus sibi subjectis poenitentiam legitime indixit. Fecit [Col. 1084A] rex iste, quod Paulum de se novimus dixisse: Castigo, inquit, corpus meum, et in servitutem redigo, ne forte cum aliis praedicaverim ipse reprobus efficiar (I Cor. IX). Prius ergo corpus suum fame, siti et asperitate castigavit, et postea jejunium aliis praedicavit. Religiosus certe princeps, qui ut a periculo commissum sibi populum eriperet, studiose jejunavit, cineribus sese volutavit, sacco tenera membra operuit, in orationem perseveravit.

Quid ergo? Nunquid hac de causa regnum perdidit? Nequaquam. Non enim regnum amisit, sed mutavit, id est nobilius fecit, dum coelesti regi illum [(45) 1Kb] subditum ac devotum exhibuit. Non, inquam, regnum perdidit, sed acquisivit, dum illud, Deo miserante, a subversione eripuit. Illud procul [Col. 1084B] dubio perderet, si in conspectu Dei cum summa devotione non se humiliasset. In illo nimirum completum videmus, quod in Evangelio ait Dominus. Qui se exaltat, inquit, humiliabitur; et qui se humiliat, exaltabitur (Matth. XXIII). Quia ergo se in conspectu Dei humiliavit, a Deo non solum in conspectu totius omnium regni sui nobilium, sed etiam in conspectu Ecclesiae catholicae exaltari meruit. Prius contra hostes pugnando, fuerat dux militum; autem praedicando poenitentiam, dux effectus est Ecclesiae doctorum. Per eamdem praedicationem, qua tunc eripuit civitatem Ninivem a periculo subversionis, per hanc universam nunc Ecclesiam liberat ab interitu aeternae damnationis. Et qui juste tunc rexit paganam gentem, religiose nunc docet [Col. 1084C] Christianam plebem. O felicem regem, qui dum se in conspectu Dei devote humiliat, populum suum a temporali et aeterna morte liberat! quia Ninivitae secundum Domini sententiam resurrecturi sunt in judicium, et condemnaturi generationem Judaeorum, eo quod in praedicatione Jonae poenitentiam egerint peccatorum suorum (Matth. XII). Felix, inquam, rex, qui, etsi evangelicam eruditionem non audierat, ab ecclesiasticae tamen doctrinae magisterio operando et praedicando non recedebat. Recte ergo rex justitiae non modo est appellandus, imo et cunctis ecclesiasticis viris imitandus, qui secundum Joannem Baptistam dignos fecit poenitentiae fructus (Matth. III). Non ergo, ut praediximus, regnum [Col. 1084D] perdidit, sed in melius mutavit; quia prius saecularis militiae tenuit principatum, nunc vero coelestis disciplinae praedicando obtinet magisterium. Recte quoque magisterium disciplinae, coelestis dicitur tenuisse, qui non tantum senes vel juvenes Dominica urgente sententia, jejunare fecit, sed etiam pro salute majorum parvulos et jumenta ad ciborum abstinentiam coegit. Non ei videbatur, majorum abstinentiam ad placandum Deum posse sufficere, nisi eos innocentia puerorum, voces jumentorum, mugitus armentorum, et balatus pecorum ad obtinendam Dei clementiam juvarent. Ibi [Col. 1085A] quippe lacrymae innocentium peccata laverunt seniorum atque omnium civium.

Quid inter haec, fratres charissimi, animadvertitis? Nunquid tam perfecta antiquorum gentilium poenitentia ab Ecclesiae rectoribus est oblivioni tradenda? Imo attentius est animo recondenda, et omnimodis imitanda. Nimirum si recte et sapienter ea quae in Veteri Testamento scripta sunt, studiose pensemus, ad nostram doctrinam scripta fuisse non dubitemus. Ad hoc utique nobis poenitentia Ninivitarum legenda proponitur, ut quotiescunque Dei flagellis propter peccata nostra affligimur, ad similia arma jejuniorum videlicet, orationum, ac lacrymarum concurramus, per quae omnia sine dubio adversa vincere, Deo miserante, poterimus. Ad ipsum ergo [Col. 1085B] puro corde accedamus et mente devota, quia in ipso consistit omnis salus nostra. De ipso quippe ait Propheta: Prope est Dominus omnibus invocantibus eum; omnibus invocantibus eum in veritate (Psal. CXLIV). Ab ipso igitur seduli misericordiam imploremus, coram illo peccata nostra, quibus juste pestilentias incessanter sustinemus gravissimas, defleamus. Idoneos quippe ad placandum Deum nuntios mittimus, cum jejunando, orando, vigilando, eleemosynas faciendo, bonis operibus insistendo, in tribulatione nostra humiles in conspectu ejus lacrymas fundimus. De nostris ergo visceribus nuntii exeant, qui apud Deum pro reconciliatione nostra devote intercedant. Vel ubi invenire nuntios poterimus, qui pro nobis divinam clementiam exorent [Col. 1085C] devotius?

Accedamus igitur, dilectissimi, ad Deum corde contrito; quia, quanto viciniores illi fuerimus bona operando, tanto ipse misericordissimus Pater vicinior nobis efficietur, satisfactionem nostram pie suscipiendo, nosque ab imminentibus mundi tempestatibus potenter liberando: ad hoc enim nos per prophetam invitat, dicens: Convertimini ad me, et ego convertar ad vos (Zach. I). Econtra de his, qui [Col. 1086A] male vivendo a Deo recedunt, per Psalmistam Deo dicitur: Ecce qui elongant se a te, peribunt (Psal. LXXII). Si illi qui a Deo elongantur, peribunt; procul dubio, qui ad illum accedunt, salvabuntur. Accedamus ergo ad illum, ut in eo a cunctis temporalibus malis, et aeternis salvari poenis possimus, ne ab eo recedendo, sine illo pereamus. Forsitan aliquis vestrum apud se tacite dicit: Quomodo accedam ad Deum? Nunquid passibus corporis? Nequaquam. Non enim passibus corporis accedere ad Deum poteris, sed operibus bonis; jejuniis videlicet, orationibus et eleemosynis, atque humilitate mentis sine permistione alicujus pravi operis. Tunc enim veraciter ab omnipotenti Deo digna, quae petimus, impetrare poterimus, si in bonis operibus [Col. 1086B] perseverare, et ab illicitis recedere studuerimus. Nimirum precum instantia omnia depellit adversa.

Instanter igitur, dilectissimi fratres, cum utriusque sexus multitudine, virorum scilicet ac mulierum adolescentum atque puerorum, in conspectu Dei jejuniis, orationibus, vigiliis, eleemosynis, caeterisque bonis operibus perseveremus ut, sicut Ninivitis pepercit, eorumque poenitentiam ac satisfactionem misericorditer suscepit, et a periculo subversionis liberavit; sic et sanctam Ecclesiam dignetur clementer respicere, et ab ea famem mortemque subitaneam depellere, illius hostes visibiles et invisibiles reprimere, bestiarum feritatem cohibere, aridam terrae faciem placidis nubium aquis infundere, [Col. 1086C] aeris commoditatem vel temperiem tribuere, eique bona cuncta concedere, ab omnibus eam malis eripere, sicque per bona temporalia perducere, ut post mundi hujus terminum ad supernorum societatem civium valeat pertingere, et cum Jesu Christo sponso suo perenniter regnare; qui cum Patre et Spiritu sancto in Trinitate perfecta vivit et regnat Deus, per omnia saecula saeculorum. Amen.



SERMO TRICESIMUS. IN ASCENSIONE DOMINI.
[Col. 1085]

[Col. 1085D] Habacuc, propheta, fratres charissimi, de tribu Simeon ortus, divino Spiritu afflatus, magna Domini opera, Incarnationem videlicet, nativitatem, passionem, resurrectionem atque in coelum Filii Dei Ascensionem stupefactus admirans, eumdemque Dei et hominis Filium figurate laudans, ad eruditionem fidelium inter caetera loquitur dicens: Elevatus est sol in coelum, et luna stetit in ordine suo (Habac. III). Triplici de causa soli comparatur Christus. Sol enim illuminat, calefacit et dat incrementum rebus. Similiter Christus illuminat, calefacit et dat incrementa [Col. 1086D] virtutum hominibus ad vitam aeternam praedestinatis. De quo Joannes evangelista dicit inter caetera: Erat lux vera, quae illuminat omnem hominem venientem in hunc mundum (Joan. I). Nemo quippe illuminatur, nisi per eum. Calefacit, ardore scilicet verae charitatis; accendit mentes suorum ad bene operandum. Unde ipse ait in Evangelio: Ignem veni mittere in terram, et quid volo nisi ut ardeat? (Luc. XII) Eodem quoque igne sese discipuli succensos in Emmaus persenserant, cum ad invicem dicebant: Nonne cor nostrum ardens erat in [Col. 1087A] nobis dum loqueretur in via, et aperiret nobis Scripturas? (Luc. XXIV) Dat Christus incrementum rebus. Unde ait beatus Paulus: Ego plantavi, Ecclesiae scilicet praedicando; Apollo rigavit, baptizando; Deus autem incrementum dedit (I Cor. III): primam videlicet gratiam contulit, virtutes subministrando.

Christus etiam soli comparatur quadruplici ratione, pro privilegio videlicet pulchritudinis, pro fervore caloris, pro magnitudine splendoris, pro compositione corporis; quia, sicut sol sphericum corpus habet, id est rotundum, nec principium, nec finem habens; similiter et Christus, qui est alpha et omega (Apoc. I), caret principio et fine. Pro privilegio pulchritudinis; quia, sicut sol privilegium obtinet inter alios planetas in pulchritudine, similiter [Col. 1087B] et Christus revera speciosus forma est prae filiis hominum (Psal. XLIV). Pro fervore caloris; quia, sicut Deus posuit solem in medio fonte totius caloris; similiter et Deus noster ignis consumens est incinerans vitia (Deut. IV). Pro magnitudine splendoris; sicut sol totum mundum illuminat; similiter quicunque illuminatur, per Christum illuminatur, quia ipse illuminat omnem hominem venientem in hunc mundum (Joan. I). Christus ergo, ut praedictum est, soli comparatur, dum corda praedestinatorum: illuminat sui amoris dulcedine confortat; et ad bene operandum incrementa virtutum praestat.

Elevatus est, inquit propheta, in coelum sol. Quod a longe Psalmista in spiritu intuens atque [Col. 1087C] admirans, Deo Patri loquitur, dicens: Domine Dominus noster, quam admirabile est nomen tuum in universa terra! (Psal. VIII.) Ac si aperte dicat: O Domine omnium per naturam, noster autem Dominus per gratiam, quam admirabile video nomen, id est gloriam, sive laudem tuam futuram non solum in Judaea, sed etiam in universa terra. Quare? Quia elevata est magnificentia tua super coelos (ibid.); scilicet Jesus Christus Filius tuus a te est assumptus, id est elevatus super omnes coelos, sive super apostolos, qui ideo coeli dicuntur, quia super rationalem terram spiritualem pluviam effundunt. Elevatus est itaque sol, scilicet Jesus Christus Dominus noster assumptus est in coelum, usque ad Dei Patris videlicet consessum.

[Col. 1087D] Coeli tres esse dicuntur: aereum, aethereum, et empireum, id est igneum. Accipitur etiam coelum pro Patre Deo sicut Propheta testatur in psalmo: A summo, inquit, coelo egressio ejus (Psal. XVIII). De sinu videlicet Patris descendit ad liberandum humanum genus. Accipitur iterum coelum et pro Filio. Unde dicitur: Coelum coeli Domino (Psal. CXIII). Dicitur etiam coelum pro angelis, sive pro apostolis, sicut legitur in psalmis: Coeli enarrant gloriam Dei (Psal. XVIII), etc. Ponitur quin etiam pro Scriptura, sicut dicit Psalmista: Quoniam videbo coelos tuos, opera digitorum tuorum (Psal. VIII).

Coelum pro Patre Deo accipitur, sicut in psalmo legitur: Exsultavit ut gigas, Dei scilicet Filius, ad currendam viam, a summo coelo egressio ejus (Psal. [Col. 1088A] XVIII). Processit de thalamo virginali, et procedens exsultavit; quia non invitus suscepit laborem ad currendam viam; non ad habitandam, quia non stetit in via hujus mundi: Exsultavit ut gigas, id est sicut fortissimus, et omnes homines incomparabili virtute praecedens. Bene ergo giganti comparatur, quia imperturbabilis, irrevocabilis, invincibilis, humanam naturam potentia superans. Et quam viam cucurrit? A summo, inquit, coelo egressio ejus; et occursus ejus usque ad summum ejus. Ecce ipse, qui aeternaliter a Patre exivit, venit in mundum factus homo; iterum relinquens mundum ascendit ad Patrem. Hoc est ergo quod ait, a summo coelo, id est a Patre, scilicet ab aequalitate Patris est egressio ejus, non temporalis sed aeterna, qua de [Col. 1088B] Patre natus est, subaudi, in tempore factus est homo, et ejusdem hominis facti occursus est usque ad summum ejus, scilicet Patris, id est occurrit ipse homo, in quo habitat omnis plenitudo divinitatis corporaliter (Coloss. II), usque ad Patrem. Occursus igitur Christo competit secundum hominem, dum ascendens ad sedem Patris occurrit. Ascendit autem secundum humanitatem. Per hoc autem quod dicit, usque ad summum ejus; nota, quia secundum quod Deus est, Patri aequalis est. Hoc idem, quod hic dicit Propheta, Christus de se in Evangelio ait sic: Exivi a Patre, et veni in mundum; iterum relinquo mundum, et vado ad Patrem (Joan. XVI).

Sequitur: Nec est qui se abscondat, post Verbi [Col. 1088C] scilicet incarnationem, a calore ejus. Verbum enim caro factum mortalitatem nostram suscipiens, non permissit ullum mortalium se excusare de umbra mortis, id est de peccatis; quia et ipsam umbram penetravit, et dissolvit calor verbi, id est amor vel gratia Christi, quando sedentibus in regione umbrae mortis, lux orta est (Isai. IX). Vel Spiritus sanctus est calor, quem Dei Filius in coelum reversus post ascensionem apostolis misit, a quo nemo absconditur, quia ut Deus omnium corda novit, ut valeat arguere mundum de peccato, et de justitia, et de judicio (Joan. XVI). In his verbis ostenditur Trinitas, et unitas, et utraque Christi natura. Ubi enim dicit, a summo coelo, Pater intelligitur; ubi vero ait, egressio, [Col. 1088D] intelligitur aeterna Filii generatio; cum ait, occursus, idem Filius secundum hominem intelligitur; cum ait, usque ad summum, ipse idem secundum quod Deo Patri est aequalis; cum ait, a calore, intelligitur Spiritus sanctus; dicendo vero, ejus, notat unitatem Trinitatis. A summo itaque coelo egressio ejus, id est a Patre processit Verbum, qui summum coelum dicitur, non essentia majestatis quae una est in tribus personis; sed ordine, quo hominibus notificari voluit. Primum ergo coelum est Pater, et summum; quia ab eo procedit Filius, id est voluntas, per quam omnia operatur, quae non est aliud in essentia quam ipse Pater, quia in Deo nulla est diversitas, nullum accidens.

Secundum coelum est verbum a Patre procedens, [Col. 1089A] Tertium coelum est charitas, id est dilectio et concordia voluntatis Dei Patris; quia nunquam ejus voluntas mutatur, vel ab eo discedit, vel, quod melius est, dissentit. Dicitur etiam coelum pro angelis sive pro apostolis, sicut legitur in psalmis: Coeli enarrant gloriam Dei, et opera manuum ejus annuntiant firmamentum (Psal. XVIII). Coeli, id est angeli, gloriam Dei enarraverunt, quando pastoribus angeli nativitatem Christi annuntiaverunt (Luc. II), et ipso ascendente, juxta apostolos steterunt, eisque dixerunt: Viri Galilaei, quid statis aspicientes in coelum? Hic Jesus qui assumptus est a vobis in coelum, sic veniet quemadmodum vidistis eum euntem in coelum (Act. I). Coeli etiam, id est apostoli gloriam Dei praedicaverunt. Quam gloriam? Hac [(46) 1Kb] [Col. 1089B] scilicet quod non ex operibus justitiae, quae fecimus nos, sed secundum suam misericordiam salvos nos fecit (Tit. III). Et iterum: Omnes peccaverunt, et egent gloria Dei, justificati gratis per gratiam ipsius (Rom. III). Coeli, inquit, gloriam Dei enarrant, id est misericordiam humano generi per Filium exhibitam, in qua Deus Pater est glorifidandus: Et opera manuum ejus annuntiat firmamentum (Psal. XVIII). Quod supra, gloriam; hic, opera; quod, coeli; hic, firmamentum diversa similitudine, id est iidem praedicatores novi testamenti a Spiritu sancto corde confirmati, et firmamentum facti contra impetus saevientium, et hanc Dei gloriam respuentium, annuntiant, id est cum magna fiducia nuntiant [Col. 1089C] opera manuum ejus, id est propria Dei opera; talia scilicet, quae nullus potuit facere nisi solus Deus.

Ponitur etiam coelum pro divina Scriptura, sicut dicit Psalmista: Quoniam videbo coelos tuos, opera digitorum tuorum (Psal. VIII). Hoc modo dicitur coelum Scriptura sacra. Coelum est quoddam instrumentum digito Dei comparatum. Sicut ergo sculptores sculpunt illo instrumento, sic scriptores operantur Spiritus sancti digito. Et quemadmodum opera coeli caelata diversas imagines continent in se, sic Scripturae videntur diversos inter se habere sensus, historialem scilicet, typicum et moralem. Sic enim legimus in Genesi Moysem dixisse: Fecit Deus firmamentum coelum, divisitque aquas quae [Col. 1089D] erant sub firmamento, ab his quae erant super firmamentum (Gen. I). Sed quod Moyses dixit historialiter, nos intelligere debemus spiritualiter [(47) 1Kb] . Fecit itaque Deus coeli firmamentum, id est solidamentum sanctarum in Ecclesia Scripturarum. Firmamento enim in Ecclesia Scripturae divinae intelliguntur; quia coelum sicut liber plicabitur (Isai. XXXIV). Divisitque Deus super hoc firmamentum aquas, id est coelestes populos angelorum, qui non opus, habent hoc suscipere [(48) 1Kb] firmamentum, ut legentes audiant verbum Dei; semper enim vident eum, et diligunt. Sed superposuit ipsum firmamentum [Col. 1090A] Scripturae suae infirmitatem inferiorum populorum, ut ibi suspicientes cognoscant, qualiter discernant inter carnalia et spiritualia, quasi inter aquas superiores et inferiores.

Elevatus est itaque sol, scilicet Christus qui est verus Sol justitiae, in coelum, id est in dextera Dei Patris, sicut ipse ait suis discipulis: Ascendo ad Patrem meum, et Patrem vestrum, Deum meum, et Deum vestrum (Joan. XX).

Notandum praeterea, quia Christi exaltationes quinque fuerunt. Prima videlicet in cruce. Unde ipse ait: Cum exaltatus fuero a terra, omnia traham ad meipsum (Joan. XII). Et alibi: Sicut Moyses exaltavit serpentem in deserto, ita exaltari oportet Filium hominis (Joan. III), etc. Secunda exaltatio [Col. 1090B] in resurrectione fuit, sicut Paulus apostolus ad Philippenses ait: Propter quod, scilicet propter obedientiam, Deus exaltavit illum, et donavit illi nomen quod est super omne nomen, ut in nomine Jesu omne genu flectatur, coelestium, terrestrium et infernorum (Philipp. II). Tertia fuit in Ascensione, Psalmista testante: Elevata, inquit, magnificentia tua super coelos (Psal. VIII). Quarta in missione sancti Spiritus, sicut ait idem Dei Filius: Ille me clarificabit, id est exaltabit, quia de meo accipiet (Joan. XVI). Quinta exaltatio in gentium praedicatione fuit, sicut ipse per Psalmistam dicit: Exaltabor in gentibus, et exaltabor in terra (Psal. XLV). Elevatus est itaque sol, Dominus Jesus Christus videlicet, ut supradictum est, imo nobilius gloriosiusque quam [Col. 1090C] cogitari vel dici humana lingua potest, in coelum, et luna stetit in ordine suo. Ecclesia lunae comparatur, quia videlicet augmentum et detrimentum patitur. Quia igitur sacra lectio solem et lunam nobis ad memoriam reduxit, si placet, quid de eorum magnitudine, altitudine, qualitate ac varietate beatus Isidorus patronus noster dicat audiamus.

Interlunium, inquit [(49) 1Kb] , lunae est tempus illud inter deficientem et nascentem lunam. Est autem tricesima die, quod luna non lucet: quae ideo tunc videri non potest, quia soli conjuncta obscuratur. Sed eodem momento renascens, paulatim ab eo recedendo videtur. Quidam dicunt lunam non a se lumen habere, sed solis radiis illuminari: unde et eclipsim patitur, [Col. 1090D] si inter ipsam et solem umbra terrae se interponat. Luna amissi ac recepti luminis vicibus menstruali spatio moderatur: quia ideo obliquo incedit cursu et non recto, ut sol; videlicet ne incidat in centrum terrae, et frequenter patiatur eclipsim. Vicinus est enim ejus circulus terrae. Crescens autem orientem cornibus spectat; decrescens, occidentem: merito, quia occasura et amissura est lumen. Luna, quia terris vicinior est quam sol inde et brevi orbe celerius peragit suum cursum. Nam iter quod sol in diebus trecentis sexaginta [(50) 1Kb] peragit, luna per triginta dies percurrit: unde et antiqui menses in luna; annos autem in [Col. 1091A] solis cursu posuerunt. Eclipsis solis est, quando luna tricesima ad eamdem lineam, qua sol vehitur pervenit, eisque se objiciens solem obscurat. Nam deficere nobis sol videtur, dum illi orbis lunae opponitur. Eclipsis lunae est quoties in umbram terrae luna incurrit. Non enim a se lumen habere, sed a sole illuminari putatur: unde et defectum patitur, si inter ipsam et solem umbra terrae interponatur. Patitur autem hoc quintadecima luna, eo usque quandiu centrum atque umbram obsistentis terrae exeat, videatque solem, et videatur a sole. Magnitudo quoque lunae minor fertur esse, quam magnitudo solis. Nam dum sol superior sit a luna, et tamen a nobis major quam luna videtur, si prope nos accessisset, multo major quam luna conspiceretur. Magnitudo solis major terrae [Col. 1091B] est. Unde et eodem momento, quo oritur, et orienti simul et occidenti aequaliter apparet. Quod vero ad mensuram cubiti nobis videtur, considerare oportet, quantum distat a terris: quae longitudo facit, ut parvus a nobis videatur. Sicut autem sol major est terra, ita terra major est luna per aliquam quantitatem. Sol dum igneus sit, prae nimio tamen motu conversionis suae amplius incalescit. Cujus ignem dicunt philosophi aqua nutriri, et ex contrario elemento virtutem luminis et caloris accipere: unde videmus eum saepius madidum atque rorantem. Solem dicimus per seipsum moveri, non cum mundo verti. Nam si fixus coelo maneret, omnes dies et noctes aequales existerent. Sed quoniam alio loco cras occasurum, alio occidisse hesterno videmus; apparet, eum per seipsum [Col. 1091C] moveri non cum mundo verti. Spatiis enim inaequalibus orbes annuos conficit propter temporum mutationes. (Oriens [(51) 1Kb] diem facit, occidens noctem inducit.) Nam vadens longius a meridie hiemem facit, et hibernis humoribus ac pruinis terram impinguat. Accedens propius ad septentrionem, aestatem reddit, ut fruges maturitate durentur, et quae sunt in humidis incocta, fervefacta mitescant. Dies est sol super terram; nox est sol sub terris. Ex ipso enim sunt horae, ex ipso dies, cum ascenderit; ex ipso etiam nox, cum occiderit; ex ipso menses et anni numerantur, et ex ipso vicissitudines temporum fiunt. Quando autem per meridiem currit, tempore videlicet hiemali, vicinior terrae est; quando vero juxta septentrionem, sublimius attollitur [Col. 1091D] [(52) 1Kb] . Sol oriens per meridiem iter habet, qui, postquam ad occasum venerit, et Oceano se immerserit, per incognitas sub terris vias vadit et rursus ad orientem recurrit. His breviter de solis et lunae naturis, beato Isidoro docente, auditis, necesse est ut ad quae proposuimus iterum redeamus.

Luna, inquit propheta, stetit in ordine suo. Ecclesia quippe lunae comparatur, propter duas videlicet proprietates quas habet luna, quia augmentum et detrimentum patitur, et luce aliena lucet. Similiter Ecclesia propter accedentes ad fidem quandoque augmentatur, quandoque quia quidam a fide apostatant, [Col. 1092A] detrimentum patitur et tamen integra manet; quia, sicut luna a sole, ita Ecclesia a Christo illuminatur. Revera sancta Ecclesia non solum lunae, sed etiam, quod est felicius, soli comparatur, sicut sapientissimus Salomon in Cantico spiritualis amoris testatur: Quae est ista, quae progreditur quasi aurora consurgens, pulchra ut luna, electa ut sol, terribilis ut castrorum acies ordinata (Cant. VI)? [(53) 1Kb] Sancta Ecclesia quasi aurora consurgens, in ultimo judicio progredietur; quia, relictis tenebris corruptionis, in incorruptionis claritate innovabitur. Quae bene ut sol electa dicitur; quia ad eamdem gloriam perducetur, ad quam caput ejus, scilicet Christus, ascendit, qui Sol justitiae esse perhibetur. Unde ipse verus Sol justitiae per humanitatem rogat, dicens: Pater, volo ut ubi [Col. 1092B] ego sum, sint et hi mecum, ut videant claritatem meam, quam dedisti mihi (Joan. XVII): Et iterum: Ubi ego sum, ibi sit et minister meus (Joan. XII). Quod tamen et de ejusdem Ecclesiae membris adhuc in carne viventibus intelligi potest. Sunt enim nonnulli, qui magna intentione, quae sunt reproborum tormenta, aspiciunt, et quae sunt facta sua, sine palpatione, examinare contendunt. Dumque se peccasse cognoscunt, et per hoc ire ad reproborum tormenta pertimescunt; subito iniquitatis tenebras derelinquunt, et luce justitiae accendi concupiscunt. Mox ad sanctam operationem consurgunt, et per bona quae faciunt, clarere proximis quibusque incipiunt. Hi procul dubio velut aurora consurgentes progrediuntur, quia subito noctem peccati evacuantes, [Col. 1092C] ad lucem magis ac magis dilatantur. Sic anima quae prius erat in tenebris, nunc splendens apparet; et quae etiam in seipsa obscurabatur, nunc aliis lumine sanctae operationis resplendet. De qua bene subditur:

Pulchra ut luna, electa ut sol. Luna quippe dum noctem illuminat, caligantibus oculis iter per quod homo gradiatur, demonstrat. Sic nimirum quaeque sancta anima, quae tenebras deserit, et in sancta operatione se extendit, dum exemplum bene operandi proximis tribuit, quasi lucem tenebrescentibus oculis spargit. Dum enim peccantes quique bonum opus aspiciunt, et ad idem faciendum se convertunt; quasi errantes in nocte per lumen lunae [Col. 1092D] ad viam redeunt. Haec itaque anima, dum peccantibus bene operandi exempla praebet, quasi luna in nocte lucet; dum vero magis ac magis crescit, et de die in diem per consuetudinem boni operis lumen justitiae jam perfecte accipit, ut etiam bonis exempla imitationis praebeat, quae prius solis peccatoribus imitanda apparebat, profecto jam luna sol efficitur; quia quae in nocte errantibus nunc lucebat, modo in die ambulantibus lumen veritatis manifestat. Hinc est quod sequitur: Electa ut sol: De qua bene subditur.

Terribilis ut castrorum acies ordinata. Notum expertis [Col. 1093A] est quod milites, cum in procinctu contra hostes vadunt, si strictim et concorditer gradiuntur, ab hostibus contra venientibus timentur; quia dum in eis aditum per scissuram non aspiciunt, qualiter eos penetrent haesitantes non inveniunt; illisque hoc impenetrabile munimen efficitur, quod concorditer ordinati seipsis semetipsos tuentur. Dum enim de seipsis vallum sibi efficiunt, intrandi ad se aditum hostibus non relinquunt et ut occidantur appetiti, ipsi facilius occidunt. Sic in sancta Ecclesia, id est in multitudine fidelium contingit, quae dum contra malignos spiritus pugnare non desinit, necesse est ut pace charitatis astringatur, quo salva sit. Si enim pacem tenet, terribilis hostibus apparet, si vero per discordiam scinditur, undique ab [Col. 1093B] hostibus leviter penetratur. Sancta itaque Ecclesia pace se muniat, unitate se vinciat, charitate se uniat, ut dum de seipsa per scissuram damnum non patitur, ducem suum semper exsultans sine confusione sequatur. Stet in ordine suo, ne vincatur a diabolo. Per dilectionem Dei et proximi bonis studeat operibus, et sollicite caveat ne interrumpatur ab hostibus. In bonis operibus ut ordinata acies persistat, et contra hostes purae orationis jacula indesinenter emittat. Ad spirituale praelium viriliter se accingat, et fideles omnes quasi propria membra diligat. Spiritualia arma nunquam deponat, et cunctos in Christum credentes vinculo charitatis astringat. Unde beatus Paulus discipulis fidelibus [Col. 1093C] dicebat: Super omnia autem charitatem habete, quae est vinculum perfectionis (Coloss. LIII). Sancta itaque Ecclesia omnes Christi fideles sinu charitatis recipiat, et sollicite vigilet, ne eorum aliquis pereat.

Unde etiam Salomon eamdem Ecclesiam Christi sponsam laudens, in Cantico spiritualis amoris sic ait: Sicut vitta coccinea, labia tua, et eloquium tuum dulce (Cant. IV). Praedicatores fidelium labia Ecclesiae dicuntur, quia nimirum per eos populis praecepta vitae loquitur. Qui bene sicut vitta dicuntur; quia, dum fluxas cogitationes in cordibus hominum suis praedicationibus restringunt, quasi sparsos crines, ne immoderate defluant, reprimunt. Sed quid est quod non tantum vittae sed coccineae vittae comparantur, [Col. 1093D] nisi quia per coccum charitatis flamma intelligitur, qua illi ardent, et per eos alii accenduntur? Per quos eloquium sanctae Ecclesiae dulcoratur; quia, dum bona, quae dicunt, faciunt; praedicationes suas hominibus quasi dulces escas apponunt. Sequitur: Sicut fragmen mali punici, ita genae tuae, absque [(54) 1Kb] occultis tuis. Quid per genas Ecclesiae nisi eosdem ipsos praedicatores intelligimus, qui, dum populis, ut eis proficiant, imminent, quasi in facie Ecclesiae manifesti apparent. Per malum autem punicum ipsa Ecclesia designatur, quia dum multos populos in unitate fidei nutrit, quasi multa grana sub uno cortice stringit. Fragmen vero mali punici [Col. 1094A] sancti praedicatores existunt; quia, dum se in Dei servitio caeteris fortius affligunt, dum omnia mundana contemnunt, dum voluptates suas abnegant, et vitia sua omnino mortificant, caeteros excellunt; et dum per exempla sua caeteros nutriunt, quasi fracti et aperti se cibos offerunt. Sic nimirum luna, id est sancta Ecclesia, stat in ordine suo, dum subjecti in bonis operibus doctores imitantur, dum oves bonos pastores sequuntur, dum omnes simul Ecclesiae filii sui capitis Jesu Christi in coelum euntis comprehendere vestigia nituntur. Unde ipsa exsultans, per Salomonem sic loquitur: Introduxit me rex in cellam vinariam ordinavit in me charitatem (Cant. II). Quid per cellam vinariam nisi evangelicae institutionis doctrina, in qua est vinum praedicationis, [Col. 1094B] figuratur? Per hanc quippe in sponsa summi regis Jesu Christi, id est in sancta Ecclesia charitas ordinatur, quia in ejus doctrina aperte cognoscitur, qualiter Deus et proximus ordinate diligatur. Sancta ergo Ecclesia fideles omnes coelestis verbi pane reficit, eosque quasi mater in unitate fidei sinu charitatis constringit.

De hac quoque immaculata et perfecta sancta Ecclesia in duodenario numero constituta Joannes evangelista figurate loquens, ait in Apocalypsi sua: Vidi in circuitu throni sedilia viginti quatuor; et super sedes viginti quatuor seniores sedentes, circumamicti vestimentis albis, et in capitibus eorum coronae aureae (Apoc. IV). Ecce aperte demonstrat per viginti [Col. 1094C] quatuor seniores omnes sanctos novi et veteris testamenti doctores. Per hos itaque viginti quatuor seniores, patriarchas et prophetas, apostolos et evangelistas, eorumque successores intelligimus, per quos olim Deus Judaicam plebem erudivit, et nunc sanctam Ecclesiam regit. Duodecim prophetarum et duodecim apostolorum numerus ex ternariis et quaternariis numeris constat, et ideo omnes novi ac veteris testamenti sanctae Trinitatis praedicatores, qui per quatuor mundi partes praedicaverunt, significat. Isti sunt lapides vivi, patriarchae scilicet et prophetae, apostoli et evangelistae, eorumque successores, in fundamento Ecclesiae id est in Christo fundati, qui est fortissimum fundamentum, praeter quod nemo potest aliud ponere (I Cor. III). [Col. 1094D] Super hos quidem lapides vivos fundatur Ecclesia ab hujus mundi initio, et crescit in templum sanctum in Domino. Super hoc quippe fundamentum beatus Petrus aedificium erigebat, cum discipulis dicebat: Et vos tanquam lapides vivi superaedificamini domos spirituales (I Petr. II). Nam et gentium doctor Paulus et super hoc fundamentum aedificabat, cum exsultans Ecclesiae filiis aiebat: Jam non estis hospites et advenae; sed estis cives sanctorum et domestici Dei superaedificati super fundamentum apostolorum et prophetarum (Ephes. II). Haec est itaque Jerusalem, scilicet Sancta Ecclesia, quae aedificatur ut civitas (Psal. CXXI). Quia enim illa supernae pacis [Col. 1095A] visio ex sanctorum civium congregatione construitur, Jerusalem coelestis ut civitas aedificatur. Quae tamen in hac peregrinationis terra, dum flagellis verberatur, dum tribulationibus tunditur, ejus lapides quotidie quadrantur. Et ipsa est civitas, scilicet sancta Ecclesia, quae regnatura in coelo, adhuc laborat in terra. Cujus civibus sic ait beatus Paulus: Dei agricultura estis, Dei aedificatio estis (I Cor. III). Quae videlicet civitas sancta habet hic in moribus sanctorum magnum aedificium suum. In aedificio quippe lapis portat lapidem, quia lapis ponitur super lapidem. Et qui portat alterum portatur ab altero; sic itaque in sancta Ecclesia unusquisque portat alterum et portatur ab altero, ut per eos aedificium charitatis surgat. Hinc enim Paulus admonet [Col. 1095B] dicens: Alter alterius onera portate, et sic adimplebitis legem Christi (Galat. VI). Cujus legis virtutem denuntians, ait: Plenitudo legis est dilectio (Rom. XIII). Unde ait beatus Gregorius: Si ego vos portare negligo in moribus vestris, et vos me tolerare contemnitis in moribus meis; non consurgit inter nos aedificium charitatis. Quos vicaria dilectio per patientiam conjungit, eorum opus ad coeleste aedificium proficit. In aedificio autem, ut praediximus, lapis lapidem portat; quia, sicut ego jam eorum mores tolero, qui adhuc in conversatione boni operis rudes sunt, ita ego quoque ab illis toleror, qui me in timore Domini praecesserunt, et portaverunt, ut portare discerem alios; sed et ipsi quoque [Col. 1095C] a majoribus portati sunt. Lapides vero, qui in summitate atque extremitate fabricae ponuntur, portantur quidem ab aliis, sed alios nequaquam portant; quia et hi, qui in fine Ecclesiae, id est in extremitate mundi nascituri sunt, tolerabuntur a majoribus, ut eorum mores ad bona merita componantur; sed cum non eos sequantur, qui per illos proficiant, nullos jam super se fidelis fabricae lapides portant.

Hos nimirum veteris et novi testamenti sanctos Patres super quos Ecclesia aedificatur, Ezechiel typice praesignabat, cum ea, quae in visione viderat describens, inter caetera dicebat: Vidi quatuor mensas ad holocaustum praeparatas de lapidibus quadris exstructas (Ezech. XL). Sapiens, si placet, Gregorius accedat, et quid praedictae mensae significent nobis [Col. 1095D] audire desiderantibus exponat. Quid, inquit [(55) 1Kb] , hoc loco lapides quadros accipimus, nisi quoslibet sanctos, quorum vita in prosperitate atque adversitate novit fortiter stare? Lapis etenim quadrus aeque stat, in quocunque latere fuerit versus. Quisquis ergo in prosperitate non extollitur, et in adversitate non frangitur, suasionibus ad mala opera non trahitur, vituperationibus a bono, quod coepit, non revocatur; lapis quadrus est, et quasi ex omni latere statum habet, quia casum in qualibet permutatione non habet. Certe cum Judaeorum populum propheta a fide perire cognosceret, et sanctos apostolos surgere in Ecclesia praevideret, per quos multi sunt ex gentibus in [Col. 1096A] fide et vitae fortitudine solidati, in magna ejusdem Ecclesiae consolatione, locutus est, dicens: »Lateres ceciderunt, sed quadris lapidibus aedificabimus (Isai. IX).« Videns quippe propheta in sancta Ecclesia apostolos, martyres atque doctores surgere, de laterum casu, id est de Judaeorum perditione, minus doluit, quia omnipotentis Dei aedificium, id est sanctam Ecclesiam de quadris lapidibus aedificari conspexit. Haec itaque est virgo et mater Ecclesia super quadros lapides aedificata, hoc est super viginti quatuor seniores, imo super omnes veteris et novi testamenti doctores fundata. De qua ait David propheta: Fundamenta ejus in montibus sanctis (Psal. LXXXVI). Ac si diceret: Fundata est super doctrinam sanctorum prophetarum et apostolorum. Deus dedit [Col. 1096B] quosdam quidem apostolos, quosdam autem prophetas, alios vero evangelistas, alios autem pastores et doctores ad consummationem saeculorum in opus ministerii, in aedificationem corporis Christi, donec occurramus omnes in unitatem fidei, et agnitionis Filii Dei, in virum perfectum in mensuram aetatis plenitudinis Christi (Ephes. IV).

Hoc est ferculum quo [(56) 1Kb] sibi fecit rex Salomon pacificus, scilicet Dominus noster Jesus Christus. Unde sponsa ipsum laudans, ait in Cantico spiritualis amoris: Ferculum fecit sibi rex Salomon de lignis Libani; columnas ejus fecit argenteas, reclinatorium aureum, ascensum purpureum; media charitate constravit propter filias Jerusalem (Cant. III). [Col. 1096C] Neque enim credendum est, ut ait beatus Gregorius [(57) 1Kb] , Salomonem tantae magnitudinis regem, qui sic immensis divitiis affluebat, ut pondus auri ejus aestimari non posset, et argentum in diebus illius pretium non haberet: quod sibi ferculum fecisset de lignis Libani. Sed rex iste Salomon Dominus noster Jesus Christus est, qui vere est rex pacificus, quem Deus Pater in hunc mundum misit ad reconciliandum sibi humanum genus, qui ferculum sibi fecit de sanctis hominibus. Libani quippe ligna cedrina valde sunt imputribilia. Ferculum itaque regis nostri sancta est Ecclesia, quae de fortibus veteris et novi testamenti patribus, id est de imputribilibus mentibus est constructa. Quae recte dicitur ferculum, quia ipsa quotidie fert animas ad aeternum Conditoris sui convivium. [Col. 1096D] Cui ferculo columnae argenteae factae sunt, quia praedicatores Ecclesiae sermonis luce resplendent. Est autem cum columnis argenteis reclinatorium aureum, quia per hoc quod a sanctis praedicatoribus lucide dicitur, mentes audientium fulgorem claritatis intimae, in qua reclinentur, inveniunt. Per hoc enim quod luculente et aperte audiunt, in illud quod clarescit in corde, requiescunt. Columnae ergo argenteae, et reclinatorium aureum factum est, quia per lucem sermonis invenitur apud animum claritatis quies. Ille jam quippe fulgor aeternus mentem irradiat, ut per intentionem ibi requiescat, ubi praedicationis gratia non quaeratur. De eadem quippe sancta Ecclesia [Col. 1097A] scriptum est: »Pennae columbae deargentatae, et posteriora dorsi ejus in pallore auri (Psal. LXVII).« Mens enim, quae hic spiritu mansuetudinis impleta est, quasi columba pennas deargentatas habet, et in posteriora dorsi speciem auri continet; quia praedicatores suos sermonis lucem induit, in posteriori autem saeculo fulgorem in se claritatis ostendit. Sed ad hoc quod clarum intus ostenditur, qualis sit ascensus adjungit, cum de eodem ferculo protinus subdidit: »Ascensum purpureum.« Vera quippe purpura, quae in sanguine muricis tingitur, non immerito in colore sanguinis videtur. Murex autem, ut ait beatus Isidorus [(58) 1Kb] , conclea [(59) 1Kb] est maris, dicta ab acumine et asperitate. (Et dicta conclea quasi per diminutionem conchula.) Quae alio nomine conchilium nominatur, [Col. 1097B] propter quod circumcisa ferro lacrymas purpurei coloris emittat, ex quibus purpura tingitur. Et inde ostrum appellatur, quod haec tinctura ex testae humore elicitur [(60) 1Kb] . Purpura ergo vera, quae de sanguine tingitur, in sanguinis colore videtur. Et quia maxima multitudo fidelium in exordio nascentis Ecclesiae per martyrii sanguinem pervenit ad regnum, rex noster ascensum purpureum fecit in ferculo; quia ad clarum, quod intus absconditur per sanguinis tribulationem pervenitur. Quid ergo nos miseri atque ab omni fortitudine destituti acturi sumus? Ecce in hoc ferculo columnae esse non possumus, quia in nobis nec fortitudo operis, nec lumen emicat praedicationis. Reclinatorium aureum non habemus, quia necdum sicut oportet per intellectum spiritualem requiem internae [Col. 1097C] claritatis aspicimus. Ascensus purpureus non sumus, quia pro Redemptore nostro fundere sanguinem non valemus. Quid de nobis agendum est, quae spes erit, si nullus ad regnum pervenit, nisi qui summis praeditus virtutibus fuerit? Sed adest quoque nostra consolatio. Amemus, in quantum possumus, Deum, diligamus proximum; et simul quoque et nos pertinemus ad Dei ferculum; quia, sicut illic scriptum est: »Media charitate constravit propter filias Jerusalem.« Habete ergo charitatem, dilectissimi fratres, et ibi sine dubio pervenietis, ubi et columna argentea erigitur, et ascensus purpureus tenetur. Nam quia hoc propter nostram infirmitatem dicitur, aperte monstratur cum illic protinus subditur: »Propter [Col. 1097D] filias Jerusalem.« Sermo etenim Dei, qui non filios sed filias dicit, quid aliud per sexum femineum, quam mentium infirma signavit? Hoc est ergo, ut supradictum est, ferculum Salomonis pacifici regis Domini nostri Jesu Christi, id est sancta Ecclesia, quae de imputribilibus sanctis animabus est constructa. Patres igitur veteris testamenti positi sunt in sanctae Ecclesiae fundamento, doctores vero novi testamenti construuntur in summo. Illi in aedificio [Col. 1098A] Ecclesiae steterunt quasi exterius, moderni vero doctores interius.

Duo quippe limina, quae in porta domus Domini Ezechiel videbat, hos novi et veteris testamenti patres significabant, testante beato Gregorio, qui ait [(61) 1Kb] : Quae sunt haec limina domus Domini, nisi patres veteris et novi testamenti? Non solum ii, de quibus Dominus incarnari dignatus est; sed etiam omnes testamenti veteris Patres portae hujus limen fuerunt; quia, dum eum praedicere et in eo sperare meruerunt, cunctis ad eum venientibus, aditum fidei aperuerunt: ut omnis, qui Dominum venturum crederet, quasi portam hujus liminis intraret. Sed cur limen exterius, et post limen interius dicitur, nisi quia prius veteris testamenti Patres, et postmodum [Col. 1098B] novi testamenti doctores fuerunt? Recte autem limen exterius testamenti veteris Patres designat, quia per eorum praedicationem perversa opera punita sunt. Per dicta vero novorum Patrum interius cujusque animus etiam ab illicitis cogitationibus coercetur, dum reatus esse perfectus et in deliberatione cordis ostenditur. Illi quippe, scilicet veteris testamenti Patres, a flagitiis, a crudelitatibus, a rapinis auditores suos prohibere curaverunt; isti vero, scilicet novi testamenti Patres, dum non solum perversa opera, sed etiam illicitas cogitationes resecant, quid nobis aliud nisi limen intrinsecus facti sunt? Unde et ipsa Veritas loquitur, dicens: »Audistis quia dictum est antiquis: Non occides; qui autem occiderit reus erit judicio. Ego autem dico vobis: Quia omnis, qui irascitur [Col. 1098C] fratri suo reus erit judicio (Matth. V).« Recte quoque et exterius limen illos Patres designat, qui ab ipsa Incarnatione Redemptoris nostri per intervalla temporum constiterunt. Et quidem ab Abel sanguine passio jam coepit Ecclesiae, et una est Ecclesia electorum praecedentium atque sequentium. Sed tamen quia discipulis dicitur: »Multi reges et prophetae voluerunt videre quae vos videtis, et non viderunt; et audire quae auditis, et non audierunt (Luc. X); antiquis Patribus quasi foris stetisse est, Redemptoris nostri praesentiam non vidisse. Exterius igitur, sed tamen non divisi a sancta Ecclesia fuerunt; quia mente, opere, praedicatione ista jam fide sacramenta tenuerunt; ista sanctae Ecclesiae celsitudinem conspexerunt, [Col. 1098D] quam nos non adhuc praestolando sed jam habendo conspicimus.

[(62) 1Kb] Unde et in constructione tabernaculi, ut columnae argenteae interius starent, paxilli aerei [(63) 1Kb] figi in terra per circuitum exterius jussi sunt, in quibus religatum tabernaculum teneretur. Columnae argenteae interius, paxilli vero aerei [(64) 1Kb] in circuitu figuntur, atque in ipsis funes religati sunt, ut tabernaculum fixum maneret; quia videlicet ut sancti apostoli [Col. 1099A] in luce sermonis sui solidi starent, ut tutum tabernaculum, id est sancta Ecclesia in fidei integritate consisteret, tanquam paxilli aerei [(65) 1Kb] Patres veteris testamenti ac prophetae exterius fixi sunt, qui verborum suorum funibus praedicatorum mentes in soliditate stringerent, atque hoc Dei habitaculum in statu fidei ligarent. Extra ergo paxilli sunt, quia ante tempus hujus sanctae Ecclesiae fuerunt, sed tamen eos ligant, qui in ipsa sunt, quia dum coelestia mysteria ventura praedixerunt, haec, postquam ostensa sunt, credibilia omnibus fecerunt. Ut ergo intus columnae immobiles stent, foris paxilli funes continent; quia, ut sancti apostoli perfecte Incarnationis Dominicae mysterium crederent, illorum praedicatio obtinuit, qui hoc priusquam fieret, et videre in spiritu, et [Col. 1099B] praedicare potuerunt. Unde recte quoque ipse primus apostolorum, magna scilicet veri tabernaculi columna, loquitur, dicens: »Habemus firmiorem propheticum sermonem: cui, bene facitis, attendentes, quasi lucernae ardenti in caliginoso loco (II Petr. I).« In quibus verbis indicat quamvis ad alta surrexit ex culmine, ubi religata persistat in fide. Quae tamen lucerna prophetici sermonis jam quidem intelligentibus lucet, sed adhuc non intelligentibus cooperta allegoriarum obscuritatibus permanet.

Unde etiam per Psalmistam dicitur: Tenebrosa aqua in nubibus aeris (Psal. XVII). Ac si aperte dicat: Obscura est doctrina in nubibus, hoc est in prophetis et in antiquis doctoribus, qui a terrenis [Col. 1099C] elevati, inferioribus compluunt verbum Dei. Tenebrosa, inquit, aqua est in nubibus: quae nubes, id est divini verbi praedicatores transierunt ad gentes, nec jam in Judaea sunt. Transierunt quippe nubes, id est sancti apostoli ad gentes, occultam prophetarum scientiam explanantes, apertamque Christi doctrinam praedicantes. De quibus Isaias ait: Qui sunt isti, qui ut nubes volant, et quasi columbae ad fenestras suas? (Isai. LX.) Nec immerito ergo columnae argenteae, paxilli vero aerei facti sunt; quia quod clare jam apostoli praedicant, hoc prophetae sub intellectu mystico obscure locuti sunt. Recte quoque per aeris metallum signati sunt, quia clari in suis praedicationibus non fuerunt. Sancti vero apostoli, quia Redemptoris nostri mysterio lucem praedicationis [Col. 1099D] habuerunt, argenteis columnis expressi sunt. Et notandum, quod argentum sonat et lucet, aes vero sonat et non lucet, quia praedicatores novi testamenti aperte locuti sunt, quae etiam in multis monstrare potuerunt. Praedicatores vero testamenti veteris, quia per allegoriarum umbras de coelesti mysterio obscura dicta protulerunt, quasi sine luce sonitum prodiderunt. Quod ergo per paxillos, et columnas, hoc per limen exterius et limen interius designatur.

Haec ideo, fratres charissimi, ex sanctorum virorum dictis huic lectioni inseruimus, ut facilius intelligere valeat charitas vestra, quia una est catholica sancta mater Ecclesia ex vivis atque electis lapidibus, [Col. 1100A] ex sanctis videlicet veteris et novi testamenti Patribus constructa. In cujus laudibus coelestis ejusdem Ecclesiae sponsus loquitur, dicens: Una est columba mea, perfecta mea, una est matri suae, electa genitrici suae (Cant. VI). [(66) 1Kb] Mater Ecclesiae est regeneratrix gratia apud quam una columba eligitur, quia illos solos colligit qui in simplicitate permanent, et ab unitate non scinduntur. Multi quippe fideles, dum id ipsum intendunt, dum uno desiderio Christi se invicem nutriunt, dum habentes cor unum et animam unam (Act. IV), in charitate se vinciunt, ex multis membris unum corpus efficiunt, omnesque in unitatis simplicitate viventes, una columba existunt. Quae sola et electa genitrici suae, id est divinae gratiae dicitur, quia extra hanc [Col. 1100B] quam dicimus Ecclesiam ex sanctis novi et veteris testamenti Patribus constructam, nemo ad perfectionem, nemo ad aeternam vitam pertingere poterit. Ex diversis itaque omnium sanctorum meritis et virtutibus compaginatur, et crescit sancta Ecclesia in agnitionem sui Creatoris. Stans in suo ordine, sicut superius praemisimus, sanctorum Patrum praedicationibus sancta Ecclesia aedificatur, exemplis eruditur, eorumque precibus ad coelestia feliciter sustollitur.

Hos nimirum sanctos veteris et novi testamenti Patres, qui veraciter unam sanctam Ecclesiam aedificant, decem cortinae significabant, quae hyacinthinis ansulis conjunctae et annulis aureis suspensae, [Col. 1100C] unum Dei tabernaculum faciebant, et exornabant (Exod. XXVI). Cortinae igitur tabernaculi, ut ait beatus Gregorius [(67) 1Kb] , omnes sanctos significant, qui ex diversis virtutum coloribus, in sanctae Ecclesiae ornamento proficiunt. Qui et interiora velant, et exteriora omnimodo exornant. Quia eorum vita, in quantum videtur, ornamentum est; et eorum intellectus intus absconditur, dum coelestia, quae in mente servant et dicere non possunt, in eis aliquomodo velantur. Recte autem decem cortinae sunt, quia per decalogi custodiam ipsa sanctorum corda profecerunt. Hyacinthinae vero ansulae cortinarum fieri quinquaginta praeceptae sunt. Hyacinthus coeli speciem habet. Ansulae ergo cortinarum coelestia sunt praecepta, in quibus ligantur animae ut, ab inferioribus sublevatae, superius [Col. 1100D] pendeant. Quae videlicet ansulae habent et circulos aureos, intellectum scilicet et veram sapientiam fulgentem. Qui intellectus, quia esse debet per omnia circumspectus, et cautae sollicitudinis vigilantia munitus, recte per circulos aureos designatur. Et notandum, quod a latere et summitate jubentur ansulae vel circuli in cortinis fieri; quia praecepta coelestia et intellectus spiritualis, non solum nos debet sursum in Dei amore suspendere, sed etiam proximo in charitate sociare. In eo enim quod Conditorem nostrum diligimus, quasi per superiores ansulas pendemus. In eo vero quod sicut nosmetipsos proximos amamus, ansulas et circulos a latere habemus, ut cortinae tabernaculi, [Col. 1101A] id est fidelium animae per charitatem conjunctae sint, et non per discordiam divisae.

Haec est itaque virgo et mater Ecclesia in viginti quatuor seniorum numero praesignata super fundamentum apostolorum et prophetarum firmiter fundata et ad toleranda praesentis mundi adversa sapienter praeparata, atque ad superandas diaboli tentationes terribilis ut castrorum acies ordinata (Cant. VI). Vidi, inquit evangelista, viginti quatuor seniores vestimentis albis circumamictos, coronis aureis coronatos (Apoc. IV). Hi viginti quatuor seniores omnes veteris et novi testamenti significant Patres sanctae Trinitatis fidei praedicatores, qui divina providentia disperguntur. per quatuor mundi partes: seniores, dico, circumamictos vestimentis [Col. 1101B] albis, justificationibus scilicet et puritate vestitos. Sancta quippe Ecclesia ex omni parte vestimentis albis cooperitur, hoc est beata immortalitate, impassibilitate, et virtutibus caeteris, quas per sancti Spiritus gratiam in baptismo accepit, ornatur: Et in capitibus eorum coronas aureas; devicto scilicet diabolo, ejusque tentationibus, accepit Ecclesia de manu Domini in suis membris coronas aureas, videlicet diversorum certaminum victorias charitate, et divina sapientia splendidas. De quibus coronis vas electionis Paulus in Domino exsultans, dicebat: Bonum certamen certavi, cursum consummavi, fidem servavi. De caetero reposita est mihi corona justitiae, quam reddet mihi Dominus [Col. 1101C] in illum diem justus judex. Non solum mihi, sed et omnibus qui diligunt adventum ejus (II Tim. IV). Sancta ergo Ecclesia in viginti quatuor seniorum constituta numero unus dies est cum capite suo Jesu Christo. Dies quippe viginti quatuor horarum noctis et diei spatiis terminatur, et unus dies nuncupatur. Sic lex ante adventum Domini solummodo in patriarchis et prophetis fulgebat, in caeteris vero nox erat. Novum vero testamentum, quod Christus in carne veniens ostendit, ejus manifestatio lux et dies est appellata, sicut Joannes evangelista testatur in Epistola sua: Tenebrae, inquit, transierunt, et lumen verum jam lucet (I Joan. II). Unde etiam filiis Ecclesiae dicebat Paulus: Fuistis aliquando tenebrae; nunc autem lux in Domino [Col. 1101D] (Ephes. V). Et gloriosus rex et propheta David ait in psalmo: Lux orta est justo, et rectis corde laetitia (Psal. XCVI). Ac si aperte diceret: Lux, id est Christus ortus est justo populo, videlicet ad aeternam vitam praedestinato; et rectis corde laetitia, de reconciliatione videlicet humani generis devicto diabolo. Unde etiam Isaias ait: Populus, qui ambulabat in tenebris, vidit lucem magnam (Isai. IX). Christus itaque, qui vere est caput Ecclesiae, sol dictus est, propheta testante: Vobis, inquit, qui timetis Deum, orietur sol justitiae (Malach. IV).

Ipse itaque verus dies, scilicet Christus, duodecim apostolos elegit, quorum praedicatione universum mundum illuminavit. Illos quippe praesentialiter docuit, eorumque mentibus charisma sancti [Col. 1102A] Spiritus infudit, et ad tolerandam humanae pravitatis rabiem roboravit. Unde Psalmista Spiritu sancto inebriatus, ait: Dies diei eructat verbum (Psal. XVIII). Ac si aperte dicat.: Christus qui verus dies est eructat verbum, seipsum videlicet, qui Verbum est Dei Patris manifestat diei, id est apostolis, qui duodecim horae sunt diei; imo omnibus Ecclesiae filiis semper inspirat verbum evangelicae institutionis. Ipse quoque Dei Filius ait de se: Ego sum lux mundi (Joan. VIII); et de ipsis discipulis testatur, dicens: Vos estis lux mundi (Matth. V). Duodecim horae diem faciunt. Apostoli itaque sunt dies de die, lux de luce per universum mundum evangelizantes verbum salutis aeternae.

Notandum praeterea, quia in hos duodecim apostolos [Col. 1102B] Dei Filius omne episcoporum corpus solidavit, et in episcoporum corpore verbo evangelicae praedicationis, et glutino charitatis omnem fidelem populum compaginavit. Sexta die Deus Adam fecit eique adjutricem mulierem subdidit (Gen. I). Mulier igitur viro subjecta, omnem populum Christianum significavit; Adam vero omnium episcoporum figuram tenuit. Sicut ergo mulier subjecta est viro, sic fidelis plebs debet subjici suo episcopo. Subjiciuntur mulieres virorum suorum jussionibus; subjiciantur populi Christiani Ecclesiae sacerdotibus. De illis tamen qui minus perfecti sunt, ipsis sacerdotibus laborandum est, qualiter per lac praedicationis ad solidum cibum pervenientes, cognoscant [Col. 1102C] unum verum Deum in personis trinum, Patrem videlicet, et Filium, et Spiritum sanctum. Sic enim Apostolus omnia fidelium membra Deo esse conjuncta ostendit, ubi ait: Caput mulieris vir; caput viri Christus; caput Christi, Deus (II Cor. IV). Omnia igitur membra fidelium non sunt ab invicem separata, sed unitate verae fidei per catholicos sacerdotes Jesu Christo capiti suo inseparabiliter copulata.

Ipse quippe est verum lumen Ecclesiae de quo Psalmista Deo Patri loquitur, dicens: Apud te est fons vitae, et in lumine tuo videbimus lumen (Psal. XXXV). Ac si diceret: O Deus Pater, apud te est fons vitae, scilicet Christus, de cujus pectore flumina emanant aquae vivae, spiritualis videlicet doctrinae [Col. 1102D] quae revera sunt verba vitae. Et in lumine tuo, hoc est in Christo, videbimus lumen, per quod illuminas oculos mentis fide, spe et charitate. Videbimus lumen, te scilicet Deum Patrem, plenariam videlicet tui cognitionem post hanc vitam habebimus, de qua cognitione dictum est: Tollatur impius ne videat gloriam Dei (Isai. XXVI). Unde ipse sol justitiae ait in Evangelio de seipso: Nemo accendit lucernam, et in abscondito ponit, neque sub modio, sed super candelabrum, ut qui ingrediuntur, scilicet sanctam Ecclesiam, lumen videant (Luc. XI). Est ergo Ecclesia corpus Christi, Christus vero caput Ecclesiae; humanitas ejus candelabrum, divinitas lucerna, quae illuminat omnem hominem venientem in hunc mundum (Joan. I).

[Col. 1103A] Nam candelabrum ductile, quod Dominus in tabernaculo Moysi facere praecipiebat: hoc nimirum candelabrum, id est Dei Filium Ecclesiam suam illuminaturum, praefigurabat. Facies, inquit, candelabrum ductile de auro mundissimo, hastile ejus, et calamos scyphos, et sphaerulas, ac lilia ex ipso procedentia (Exod. XXV). Quod beatus Gregorius exponens, ait [(68) 1Kb] : Quis in candelabro nisi Redemptor humani generis designatur, qui in natura humanitatis infulsit lumine divinitatis ut mundi candelabrum fieret quatenus in ejus lumine omnis peccator in quibus jaceret tenebris, videret? qui pro eo quod naturam nostram sine culpa suscepit, candelabrum tabernaculi ex auro purissimo fieri jubetur. Ductile autem feriendo producitur, quia et [Col. 1103B] Redemptor noster, qui ex conceptione et nativitate perfectus Deus et perfectus homo exstitit; passionum dolores pertulit, et sic ad resurrectionis gloriam pervenit. Ex auro ergo mundissimo ductile candelabrum fuit; quia et peccatum non habuit, et tamen ejus corpus, per passionis contumelias ad mortalitatem profecit. Nam juxta virtutes animae, quo percussionibus potuisset proficere, omnino non habuit. In membris autem suis, quae nos sumus, quotidie percussionibus proficit; quia, dum nos tundimur, et efficimur ut ejus corpus esse mereamur, ipse proficit. De cujus corpore scriptum est: »Ex quo totum corpus per nexus et conjunctiones subministratum, et constructum crescit in augmentum Dei (Coloss. II).« Corpus quippe Christi nos omnes sumus; per nexus [Col. 1103C] vero et conjunctiones corpus ligatur; quia, dum capiti pectus, dum pectori brachia, dum brachiis manus, digiti manibus sunt conjuncti, haec membra et caetera membris inhaerent, et corpus omne perficitur; sicut sancti apostoli quia Redemptori nostro propinqui astiterunt, quasi pectus capiti inhaeserunt. Quos quia martyres secuti sunt, quasi conjuncta brachia pectori fuerant. Quibus dum pastores et doctores subjuncti sunt per bona opera, manus brachiis inhaeserunt. Hoc vero omne corpus Redemptoris nostri quotidie per nexus et conjunctiones subministratur in coelo, quia, dum ad eum illuc electae animae ducuntur, ei sua membra colligantur. De quo bene dicitur: »Subministratum et constructum crescit in [Col. 1103D] augmentum Dei.« Quia Deus omnipotens Redemptor noster, qui in se, quo proficiat non habet, adhuc per membra sua quotidie augmentum habet. Unde rursus scriptum est: »Donec occurramus omnes in virum perfectum, in mensuram aetatis plenitudinis Christi (Ephes. IV).« Hastile vero ejusdem candelabri ipsa Ecclesia debet intelligi, quae corpus ejus est, quia in tot adversis libera stat. Calami autem, qui de hastili prodeunt, praedicatores sunt, qui dulcem sonum in mundo ediderunt, videlicet canticum novum. Scyphi autem vino repleri solent. Quid ergo mentes auditorum, nisi scyphi sunt, quae [(69) 1Kb] sanctis praedicantibus vino scientiae replentur? Sphaerula autem quid [Col. 1104A] est aliud quam volubilitas praedicationis? Sphaera enim ex omni parte volvitur. Et praedicatio, quae nec adversitate deprimitur, nec prosperitatibus elevatur, sphaera est; quia et inter adversa fortis, et inter prospera humilis, nec timoris habet angulum, nec elationis. In cursu ergo suo flecti non valet, quia per cuncta se volubiliter trahit. Ut autem hoc quod exempli causa protulimus, exsequamur; bene post calamos, et scyphos, et sphaerulas in candelabro lilia describuntur; quia post eam, quam diximus, praedicationis gratiam atque volubilitatem, illa virens patria sequitur, quae animalibus sanctis, id est floribus vernat aeternis. Sphaerulae ergo ad laborem pertinent, lilia ad retributionem.

Christus est itaque verus Sol justitiae, sedentes [Col. 1104B] in tenebris et umbra mortis illuminans; ipse hostia sufficiens, Deo Patri seipsum pro humani generis redemptione offerens; ipse sacerdos pro sancta Ecclesia sponsa sua semper Patrem interpellans. Non introivit in manufactis sanctis, sed in ipsum coelum, ut appareat nunc vultui Dei pro nobis (Hebr. IX). Nec introivit in sanguine alieno, sed in proprio, nec in mobile vel umbratile tabernaculum, sed in summum coelum. Multi nomen tabernaculi audiunt, et tamen qualiter illud Deus per Moysem fieri jusserit nesciunt. Beatum itaque Paulum in Dei lege studiosissimum interrogemus, et quidquid nobis de tabernaculi dispositione dixerit, diligenter audiamus.

Tabernaculum, inquit, factum est primum, in [Col. 1104C] quo erant candelabra, et mensa, et propositio panum, quod dicitur sancta. [(70) 1Kb] In hoc tabernaculo erat candelabrum aureum: sed Apostolus dicit candelabra, quia licet unum esset, septem tamen habebat brachia. Erat enim in medio hastile, a quo procedebant brachia tria a dextra parte, et tria a sinistra, habentia per tria loca scyphos, sphaerulas, et litia. In eodem etiam erat mensa quaedam, ut altare et habebat quatuor pedes post introitum tabernaculi, quae erat de lignis setim, et inaurata auro purissimo, quae habebat labium aureum per circuitum, ac desuper coronam auream interrasilem, altam digitis quatuor, et super illam, alteram coronulam aureolam. Habebat etiam per singulos [Col. 1104D] angulos circulos aureos, quibus immittebantur vectes, ut posset portari, qui erant de lignis setim, et auro circumdati. Et super mensam erant duodecim panes Deo propositi, qui erant de simila, et singulis Sabbatis omnes mutabantur. Si vero ante Sabbatum aliquis illorum esset necessarius, non poterat sumi, nisi loco ejus statim alius substitueretur. Et super panes erat patena aurea et pugillus lucidissimi thuris. In eodem quoque tabernaculo erat altare incensi, ubi scilicet adolebatur incensum super cineres ardentes; quia illuc deferebantur ab altari sacrificiorum, quod erat extra tabernaculum in atrio sub divo, et erat quadratum, [Col. 1105A] quinque cubitis latum, et totidem longum. Primum ergo tabernaculum dicitur Sancta pro veneratione illius temporis, et quia significat praesentem Ecclesiam, quae est sancta. Secundum autem dicitur Sancta sanctorum, quia in majori veneratione habebatur, et quia significat coelestem Ecclesiam, ubi nihil peccati est; in quo tabernaculo erat aureum thuribulum et arca testamenti de lignis setim, intus et foris auro cooperta, habens duos cubitos et dimidium in longitudine, et in uno quo [(71) 1Kb] angulo aureum annulum, et duos a dextris, et duos a sinistris, in quibus assidue erant ad portandum vectes de lignis setim, auro purissimo deaurati; in arca vero tria erant, scilicet urna aurea habens manna, et virga Aaron quae fronduerat, et tabulae [Col. 1105B] in quibus lex scripta fuerat, et super arcam erat propitiatorium, scilicet tabula ejusdem longitudinis et latitudinis cujus et arca, et erat tabula de auro purissimo, quae dicebatur propitiatorium sive oraculum; quia ibi angelus Dei Moysi apparebat loquens, quando propitiaturus erat Deus filiis Israel, et super propitiatorium erant duo cherubin gloriosissime decorata, ac sese invicem contuentia versis vultibus in propitiatorium. Ad hoc Sanctum sanctorum non licebat intrare cum sanguine, nisi summo sacerdoti semel in anno; et si forte aliquando exigebat necessitas pro peccato sacerdotis vel universae Synagogae. In priori autem tabernaculo quotidie intrabant sacerdotes ritum sacrificiorum explentes (Exod. XXXVII).

[Col. 1105C] Hoc autem totum parabola est et umbra coelestium bonorum. Primum enim tabernaculum praesens Ecclesia est: quae recte dicitur tabernaculum, quia in ea militatur Deo, antequam veniatur ad coelum. Tabernaculum enim proprie belligerantium est, in quo est candelabrum aureum, id est Christus fulgens virtute et sapientia in medio fidelium, qui et ipsi candelabra aurea sunt, quia sapientia lucent. Aurum enim sapientiam significat. Ipse Christus est stipes, qui portat tria brachia a dextris et tria a sinistris; quia ipse est vitis vera (Joan. XV), in qua fundati sunt tres ordines palmitum, id est fidelium. Illi, qui tempore gratiae sunt, dextri sunt, id est digniores; qui vero ante gratiam, quasi sinistri fuerunt. Hi tres ordines fidelium significati sunt in [Col. 1105D] tribus viris quos Ezechiel salvandos vidit, scilicet Noe, Daniel et Job (Ezech. XIV), id est rectores, continentes et conjugatos. Isti etiam sunt, qui secundum Evangelium dicuntur esse in agro, et in lecto, et in mola. Sic enim ibi legitur: [(72) 1Kb] Et erunt duo in agro; unus assumetur, et alter relinquetur. Et duo in lecto; unus assumetur, et alter relinquetur. Et duae molentes in mola; una assumetur, et altera relinquetur (Matth. XXIV). Per illos qui sunt in agro, significantur rectores, sicut et per Noe; per illos qui sunt in lecto, continentes, sicut et per Danielem; per eos vero [Col. 1106A] qui sunt in mola, conjugati, sicut et per Job.

Prima ergo pars hastilium erat quasi calami aurei. Postea erant scyphi, inde sphaerulae aureae, tandem lilia. Calami sunt sancti, qui in humidis divini fontis nutriti sunt, et concavi ad recipiendum, atque ad transfundendum liquorem gratiae aliis. Ipsi etiam sunt scyphi dum aliis propinant, quod biberunt, sapientiam scilicet et scientiam Dei. Iidem sunt sphaerulae, id est rotundi, et perfecti, et volubiles contra prospera et adversa; quos nihil detineat, donec veniant ad lilia aeternae jucunditatis; qui non habent, ut supradictum est, timoris angulum, nec elationis supercilium. Super his ponebantur septem lucernae, id est septem dona sancti Spiritus, quae in Christo plenissime manent, et fidelibus [Col. 1106B] secundum voluntatem ejus distributa sunt. Mensa ad ostium divina Scriptura est, quae permanet, quae intrantibus proponitur, quae aeterna gaudia, et quomodo ad ipsa perveniatur, ostendit, et cibum vitae suggerit. In ea duodecim panes mundi erant, id est duodecim apostoli eorumque vicarii, qui thus orationis Deo offerunt; quorum, si quis moritur, statim loco ejus alius substituitur, sed in septima aetate omnes auferentur.

Secundum tabernaculum post velum est Ecclesia coelestis, quae velatur, quandiu hic vivimus. Thuribulum significat Christum igne charitatis plenum, interpellans Patrem semper pro nobis (Rom. VIII). Arca Christus est, in quo sunt omnes thesauri sapientiae, et scientiae Dei absconditi (Coloss. II). Ex [Col. 1106C] omni parte aurea, quia in cogitatione, sermone et opere ejus non nisi pura veritas invenitur. Longitudo perseverantia doctrinae, quae per unum cubitum; et operationis quae per alterum cubitum designatur, ad cujus perfectionem humanus intellectus imperfectus est, quod significat dimidius cubitus. Latitudo perfectionem charitatis, altitudo perfectionem spei, ad quam nos dimidii, id est imperfecti sumus. Quatuor annuli quatuor evangelistas perfectos per quos arca, id est Christus portatur per quatuor mundi partes: quibus semper adhaerent vectes aurei, id est praedicatores sapientia fulgentes, semper parati contra hostes. In arca enim erat urna habens manna, id est anima Christi continens plenam sapientiam, qua reficiuntur [Col. 1106D] etiam angeli. Virga significat sacerdotalem potestatem Christi; tabulae, quod ipse sit lator legis; propitiatorium, Christus qui propitiatur nobis; duo cherubin omnes ordines coeli, qui in eo consistunt, qui invicem dilectione connexi sunt, quia, etsi sapientes, tamen eum obumbrant, quantum in se est. In primo tabernaculo quotidie intrabant sacerdotes sacrificiorum ritus consummantes, quia in praesenti Ecclesia quotidie se debent offerre fideles, carnem suam cum vitiis et concupiscentiis mortificantes (Galat. V). In secundo autem tabernaculo introibat summus pontifex cum sanguine semel in [Col. 1107A] anno, quia Christus verus et summus sacerdos semel in anno benignitatis, id est reparationis, effuso sanguine in remissionem peccatorum, in interiora coeli introivit, januam paradisi ante clausam fidelibus hodierna die patefecit. Magnum hic sacramentum est. Aurum quippe significat sapientiam, arca vero secretum Dei. In arca jussa sunt poni lex, manna et virga Aaron. In lege quippe praecepta sunt. In virga potestas significatur; in manna gratia; quia nisi cum gratia non est potestas faciendi praecepta. Verum quia lex a quovis proficiente non ex omni parte impletur, desuper est propitiatorium. Ad hoc enim opus est ut Deus sit propitius, ideoque superponitur, quia superexaltat misericordia, scilicet hominem, judicio [Col. 1107B] (Jac. II).

Non ergo in manufacta sancta Jesus introivit exemplaria verorum, sed in ipsum coelum, ut appareat nunc vultui Dei pro nobis. Cur non introivit Jesus in manufacta sancta? Quia sunt videlicet exemplaria verorum, et verus sacerdos non in umbratilia, sed in vera debuit intrare sancta. [(73) 1Kb] Quanta differentia! Pro exemplari, id est templo, coelum. Differt et magnus sacerdos, qui assistit vultui Dei semper vivus ad interpellandum pro nobis (Hebr. VII). Ibi saepe [(74) 1Kb] , hic semel; ibi in sanguine alieno, hic in proprio. Idem ergo est sacerdos et hostia. Non itaque introivit Jesus in manufacta sancta, quae sunt exemplaria verorum, sed [Col. 1107C] in ipsum coelum per illa significatum, ut appareat vultui Dei pro nobis, hoc est ut pro nobis Patrem interpellet, et nos post se trahat, post consummationem praesentis saeculi.

Ideo igitur plures facti sunt sacerdotes secundum legem, quod morte prohiberentur permanere; Jesus Christus vero eo quod maneat in aeternum, sempiternum habet sacerdotium (ibid.). Ostenso quod per sacerdotium Christi vetus sacerdotium destruitur, commendat Apostolus actum ipsius, scilicet Christi, abolendi veteris actus sacerdotii per contrarium. Quia ergo Jesus Christus manet in aeternum, sempiternum habet sacerdotium. Unde et salvare in perpetuum potest, accedens per semetipsum ad Deum, semper vivens ad interpellandum pro nobis. Quia [Col. 1107D] ipse Dei et Virginis Filius accedit ad Deum, non per alias hostias, sed per se hostiam vivam; idcirco salvare potest plebem sibi subjectam. Accedit ergo non per alium pontificem, sed per semetipsum ad Deum, semper vivens ad interpellandum pro nobis repraesentatione sui. Unde ipse ait in Evangelio: Nemo venit ad Patrem, nisi per me (Joan. XIV). Ex ea igitur natura, qua pontifex est, id est humana, quam ascendendo ad coelos sublevavit, pro nobis Patrem interpellat. Talis ergo decebat ut nobis esset pontifex, sanctus, innocens, impollutus, segregatus a peccatoribus, et excelsior coelis [Col. 1108A] factus. Ac si diceret: Talis per se accedens decebat ut nobis filiis esset pontifex; quia servi, id est sub lege positi alios pontifices habuerunt. Sanctus est positione virtutum; innocens, ad proximum; impollutus, remotione vitiorum: nec modo impollutus, sed semper sine peccato. Segregatus a peccatoribus, id est a prioribus veteris testamenti sacerdotibus; et excelsior coelis factus, omni videlicet coelesti natura quam omnes angeli adorant. Sanctus quippe est in omnibus, videlicet innocens manibus, impollutus corpore, segregatus a peccatoribus, id est ab omni peccato immunis. Qui non habet quotidie necessitatem, quemadmodum levitici sacerdotes, qui tantum istius figura fuerunt, prius pro suis delictis hostias offerre, deinde pro populo. Ac si [Col. 1108B] aperte dicat: Non habet necessitatem quotidie offerre; non quod aliquando egeat, sed ut ab illo quod aliis accidit, removeat. Hoc enim fecit semel se offerendo Dominus Jesus Christus. Adeo est magnum hoc sacrificium, quod licet sit unum, et semel oblatum, tamen sufficit ad aeternam salutem. Quasi diceret: Hoc sacrificium, id est seipsum obtulit; non pro suis, sed pro populi delictis; semel, quia suffecit omnibus, et ideo non est opus iterari. Lex enim homines constituit sacerdotes infirmitatem habentes. Ac si aperte dicat: Illi sacerdotes quotidie necesse habent offerre sacrificium pro se, quia infirmitatem habent peccandi et moriendi, hic autem semel sufficit, quia perfectus Deus et homo est. Lex ergo homines constituit sacerdotes infirmitatem [Col. 1108C] habentes, sermo autem jurisjurandi, qui post legem est, Filium Dei constituit in aeternum sacerdotem perfectum. Sermo itaque jurisjurandi, qui post legem per David dictus est, constituit Dei et hominis Filium sacerdotem perfectum in aeternum permansurum, dicens: Juravit Dominus, et non poenitebit eum; tu es sacerdos in aeternum secundum ordinem Melchisedech (Psal. CIX).

Sequitur: Talem habemus pontificem, qui consedit in dextera sedis magnitudinis Dei in coelis, sanctorum minister, et tabernaculi veri, quod fixit Dominus et non homo (Hebr. VIII). Ac si diceret: Talem habemus pontificem, qui jam diu consedit in aequalitate sedentis Deitatis, hoc est potestatis; [Col. 1108D] in dextera sedis magnitudinis, id est Patris, quia verus Deus et verus homo est, qui quiescit et judicat. Deus enim Pater omne judicium dedit Filio, ut omnes honorificent Filium, sicut honorificant Patrem (Joan. V). Est etiam sanctorum minister, scilicet misericordiae hic et in futuro; et tabernaculi, non umbratilium, sed veri tabernaculi quod fixit Deus et non homo: quod sunt animae sanctorum, quibus ministrat gaudia aeterna. Huic simile est, quod ipse alibi de seipso quasi de alio dicit: Amen dico vobis, quod praecinget se, et faciet illos discumbere, et transiens ministrabit illis (Luc. IX). [Col. 1109A] Unde ipse Dei et Virginis Filius coelum ascensurus, discipulis suis ait: Vado parare vobis locum. In domo Patris mei mansiones multae sunt. Et si abiero, et praeparavero vobis locum; iterum veniam, et assumam vos ad meipsum, ut ubi ego sum, et vos sitis (Joan. XIV).

Nonne quando ista dicebat, aeterna discipulis, imo cunctis in se credentibus, gaudia ministrabat? Christus est itaque secundum Apostolum minister sanctorum, quia omnis pontifex ad ministrandum constituitur. Talem itaque pontificem habemus, qui consedit in coelis in dextera Dei Patris, vel super materiales coelos, vel super thronos et dominationes. Ibi est minister sanctorum, quia sanctis, ut dictum est, ministrat vitam aeternam; vel in coelis [Col. 1109B] ministrat gloriam per Sancta sanctorum figuratam. Idem etiam Dei Filius coelum ascendens, est minister tabernaculi veri, id est veritatis, quam tabernaculum vetus praefigurabat; scilicet justitiam in praesenti Ecclesia, et gloriam in futura. Quod verum tabernaculum fixit Deus et non homo, ut in aeternum permaneat; umbratile vero non erat fixum, sed portabile; quia et vetus tabernaculum Deus posuit, sed per ministerium hominis.

Christus autem assistens pontifex futurorum bonorum per amplius et perfectius tabernaculum, non manufactum, id est non hujus creationis (Hebr. IX). Ac si diceret: Christus pontifex futurorum bonorum, praesentis scilicet justitiae et aeternae beatitudinis, quae tempore legis futura erant, per carnem [Col. 1109C] quae sine virili semine concepta est assistens Patri ad interpellandum, vel fidelibus ad auxilium, per amplius et perfectius tabernaculum, videlicet in coelum; non manufactum (nomine significantis designat significatum) id est non hujus creationis, cujus illud in eremo quod fixit homo, scilicet Moyses, sed longe aliter a Deo. Sequitur: Neque per sanguinem hircorum, aut vitulorum, sed per proprium sanguinem introivit semel in sancta, aeterna redemptione inventa. Quasi diceret: Neque per sanguinem hircorum, aut vitulorum, ut in veteri testamento effusum, sed per proprium sanguinem introivit semel (quia perfectum est, ideo non debet iterari) in sancta, hoc est in coeleste tabernaculum, [Col. 1109D] aeterna redemptione inventa, per hoc scilicet in Sancta sanctorum, quia aeterni redempti. Hircus significat Christum propter similitudinem carnis peccati. Christus itaque introivit tabernaculum, id est coelum, per amplius, quia plures capit quam terrenum illud tabernaculum, et perfectius, quia ibi perfecta est beatitudo. Ad hoc nimirum dignatus est nasci, pati, mori et resurgere, ut humanitatem nostram ad coelos sublevaret, et in ea semper Patri pro nobis supplicaret.

Ipse quippe est angelus magni consilii, qui peccata nostra misericorditer in cruce portavit, et apud Patris justitiam semper pro nobis intervenit. Hunc profecto angelum beatus Job pro humani generis salute rogare optabat, cum dicebat:

[Col. 1110A] Si fuerit pro eo angelus loquens unum de similibus, ut annuntiet aequitatem (Job XXXIII). Quem beatus Gregorius versiculum exponens, ait: Quis enim iste angelus, nisi ille de quo per prophetam dicitur, »magni consilii angelus?« (Isai. IX, sec. LXX.) Quia enim Graeca lingua evangelizare, annuntiare dicitur, semetipsum nobis annuntians Dominus, angelus vocatur. Et bene ait, »si fuerit pro eo angelus loquens;« quia, sicut ait Apostolus, etiam interpellat apud Patrem pro nobis (Rom. VIII). Sed quid pro nobis loquatur, audiamus: »Unum de similibus.« Moris medicinae est, ut aliquando similia similibus, aliquando contraria contrariis curet. Nam saepe calida calidis, saepe autem frigida calidis, calida frigidis sanare consuevit. Veniens ergo ad nos desuper medicus [Col. 1110B] noster, tantisque nos inveniens languoribus pressos, quoddam nobis simile, et quoddam contrarium opposuit. Ad homines quippe homo venit, sed ad peccatores justus. Concordavit nobis veritate naturae, sed discrepavit a nobis vigore justitiae. Vitiosus enim homo corrigi non poterat, nisi per Deum. Videri autem debuit, qui corrigebat; ut praebendo imitationis formam, anteactae malitiae mutaret vitam. Sed quia videri ab homine non poterat Deus, homo factus est, ut videri potuisset. Justus igitur atque invisibilis Deus apparuit similis nobis homo visibilis, ut dum videtur ex simili, curaret ex justo. Et dum veritate generis concordat conditione, virtute artis obviaret aegritudini. Quia ergo veniens Dominus in carne, non culpam nostram ex vitio, non poenam ex necessitate [Col. 1110C] suscepit, (nulla enim labe peccati pollutus, reatus nostri teneri conditione non potuit, atque ideo mortem nostram omni necessitate calcata, cum voluit, sponte suscepit) recte dicitur, quod pro tentato homine iste angelus unum de similibus loquitur; quia nec ita mortuus, nec ita resuscitatus, nec ita in coelum assumptus. Non enim cooperante coitu, sed Spiritu sancto superveniente, conceptus est, natus autem, materna viscera et fecunda exhibuit, et incorrupta servavit. Rursum nos omnes, cum nolumus, morimur; quia ad solvendae poenae debitum, culpae nostrae conditione coarctamur. Ille autem, quia nulli admistus est culpae, nulli ex necessitate succubuit poenae, sed quia culpam nostram dominando subdidit, [Col. 1110D] poenam nostram miserando suscepit, sicut ipse ait: »Potestatem habeo ponendi animam meam; et potestatem habeo iterum sumendi eam (Joan. X).« Qui etiam praemisit, dicens: »Nemo tollet animam meam a me, sed ego pono eam (ibid.).« Rursum non ut reliqui suscitatus est; quia nostra resurrectio in fine saeculi dilata est, illius vero die tertio celebrata. Et nos quidem per illum resurgemus, ipse vero per se: neque enim qui Deus erat, ut resuscitari sicut nos ab alio potuisset indiguit. In hoc ergo ejus resurrectio distat a nostra resurrectione, quod non per nosmetipsos resurgemus, sicut per se surrexit ipse. Ob hoc enim quod simpliciter homines sumus, superiori adjutorio ut resurgere valeamus, indigemus. Ille autem ejusdem resurrectionis vim cum [Col. 1111A] Patre et Spiritu sancto Deus exhibuit, quam tantum solus in humanitate percepit. Ipse etiam hodierna die videntibus discipulis in magna gloria coelum ascendens, non eguit, ut dictum est, auxilio alieno sicut Elias, qui subvectus est curru igneo (IV Reg. II). Nec mirum si Henoch et Elias angelorum auxilio, quo subveherentur, indigebant (Gen. V), quia puri homines erant. Dominus autem Jesus Christus, quia verus Deus erat et verus homo, ad penetrandum coelos auxilio non egebat alieno. Nascendo, virginitatis dono matrem suam ditavit; ascendendo, humanam naturam in Patris dextera collocavit.

Quia igitur Dominus vere est natus, vere mortuus, vere resuscitatus, vere in dextera Dei Patris exaltatus; [Col. 1111B] in omnibus tamen distat a nobis magnitudine potentiae, sed sola concordat nobiscum veritate naturae, bene ergo dicitur, quia pro nobis iste angelus unum de similibus loquitur. Cum enim in cunctis operationibus suis immensa nos virtute transcendat, in uno tamen a nobis, id est in formae veritate non discrepat. Per hoc pro nobis Patri loquitur, per quod semetipsum nobis similem ostendit. Loqui quippe ejus, vel Patrem pro nobis interpellare est, ipsum se pro hominibus hominem demonstrare. Et bene cum dixit, »unum de similibus loquitur,« illico adjunxit, »ut annuntiet hominibus veritatem;« quia nisi ille hominibus similis fieret, aequus homo ante Deum non appareret. Inde quippe annuntiat aequitatem nostram, [Col. 1111C] unde suscipere dignatus est infirmitatem nostram. Omnes videlicet nos inimica illa persuasio in culpae contagium ab ipsa radice polluerat, nullusque erat, qui apud Deum pro peccatoribus loquens a peccato liber appareret, quia ex eadem massa editos aeque cunctos par reatus invenerat. Proinde venit ad nos Unigenitus Patris, assumens ex nobis naturam, non perpetrans culpam. Sine peccato certe esse debuit, qui pro peccatoribus intervenire potuisset; quia nimirum alienae pollutionis contagia non tergeret si propria sustineret. Bene ergo dicitur, quia in eo quod similis apparuit, aequitatem hominis annuntiavit. Intercedens enim in coelo apud Patrem pro peccatoribus, semetipsum justum hominem, qui pro aliis indulgentiam mereretur, ostendit. Sequitur:

[Col. 1111D] »Miserebitur ejus, et dicet: Libera eum, ut non descendat in corruptionem; inveni in quo ei propitier.« Mediator Dei et hominum homo Christus Jesus in eo miseretur homini, quo formam hominis assumpsit. Qua misericordia redempto homine dicit Patri: »Libera eum, ut non descendat in corruptionem.« Sicut jam supradiximus, dicere ejus est Deo Patri, Libera hominem, naturam hominis assumendo liberam demonstrare. Ex ea quippe carne, quam assumpsit, etiam hanc ostendit liberam, quam redemit. Quae redempta videlicet caro nos sumus, qui cogitatione nostri reatus astringimur, sed tanti mediatoris aequitate liberamur, sicut ipse ait: »Si vos Filius liberaverit, vere liberi eritis (Joan. VIII).« Et [Col. 1112A] bene pro hoc de redempto homine dicitur: »Non descendat in corruptionem.« Superius enim dictum fuerat: »Appropinquavit corruptioni anima ejus (Job XXXIII);« postmodum dicitur, »non descendat in corruptionem.« Ac si diceret: Quia cognoscendo infirmitatem suam, esse se corruptioni proximum non ignorat; idcirco ad corruptionis interitum non descendat. Ad corruptionem enim juste descenderet, si suis viribus longe se a corruptione esse judicaret. Sed quia humiliter appropinquavit corruptioni, debet ab ea misericorditer liberari, ut eo contra impugnantia vitia fortis sit, quo se suis meritis cognoscit infirmum. Quisquis enim supra se extollitur ipso elationis suae pondere gravatur, et eo sese in infimis mergit, quo in superbiae vitium proruens, ab eo, qui vere excelsus [Col. 1112B] est, elongat, atque inde magis ima petit, unde se conjunctum superioribus aestimavit, sicut per prophetam extollenti se animae Dominus dicit: »Quo pulchrior es, descende et dormi cum incircumcisis (Ezech. XXXII).« Omnis enim qui foeditatem infirmitatis suae considerare negligit, sed per elationis fastum virtutis suae gloriam attendit; unde pulchrior est, inde descendit; quia extollendo se de suis meritis, inde in animae interitum corruit, unde gloriosum se esse judicavit. Qui descendens, cum incircumcisis dormit, quia in aeternam mortem cum caeteris peccatoribus deficit. Quia ergo homo iste humiliter corruptioni se propinquum esse cognovit, bene de eo dicitur: »Libera eum, ut non descendat in corruptionem;« ut eo scilicet magis evadat poenam, quo [Col. 1112C] oculos suos non avertit ad culpam. Quia vero nullus erat, cujus meritis nobis Dominus propitiari debuisset, Unigenitus Patris formam infirmitatis nostrae suscipiens solus justus apparuit pro peccatoribus intercedens. Et bene pro redempto homine iste loquens Angelus dicit: »Inveni in quo ei propitier.« Ac si aperte mediator Dei et hominum dicat: Quia nullus hominum fuit, qui coram Deo intercessor justus pro hominibus appareret, memetipsum ad propitiandum hominibus hominem feci; et dum me hominem exhibui, in quo justo homine hominibus propitiarer, inveni. Et quia infirmitatem nostram suscipiens Dominus, dum poenam nostram moriendo toleravit, corruptionem nostram resurgendo in melius mutavit, coelum [Col. 1112D] ascendendo glorificavit: bene iste angelus, id est Dei Filius, mortalitatis nostrae flagella subjungit, eorumque misertus, dicens:

»Consumpta est caro a suppliciis, revertatur ad dies adolescentiae suae.« In illo quippe primo homine a Domino recedente repulsi a paradisi gaudiis, in hac vitae mortalis aerumna cecidimus, et quam gravem culpam serpentis suasione commisimus, poenae nostrae ultione sentimus. Huc enim lapsi, nihil extra Deum, nisi quo affligeremur, invenimus, et quia per oculorum visum carnem secuti sumus, de ipsa carne, quam praeceptis Dei praeposuimus flagellamur. In ipsa quippe quotidie gemitum, in ipsa cruciatum, in ipsa interitum patimur, ut hoc nobis mira dispensatione Dominus verteret in poenam, per quod fecimus culpam: [Col. 1113A] nec aliunde esset interim censura supplicii, nisi unde fuerat causa peccati, ut ejus carnis amaritudine homo erudiretur ad vitam, cujus oblectatione superbiae pervenit ad mortem. Quia igitur innumeris humanum genus carnalis vitae suppliciis premebatur, sed Redemptore nostro veniente, et vitia corruptionis nostrae et tormenta deleta sunt; dicatur de hoc redempto homine: »Consumpta est caro a suppliciis, revertatur ad dies adolescentiae suae.« Ac si diceret: Mortalitatis suae poena in quantam vetustatis suae senectutem dejectus est, revertatur ad dies adolescentiae suae, id est prioris vitae integritate renovetur, ut non in eo maneat quo lapsus est, sed ad hoc redemptus redeat, ad quod percipiendum conditus fuit. Scriptura enim sacra saepe adolescentiam pro novitate vitae ponere [Col. 1113B] consuevit. Unde sponso in Cantico spiritualis amoris dicitur: »Adolestulae [(74*) 1Kb] dilexerunt te (Cant. I),« id est electorum animae gratia baptismatis renovatae, quae non in vitae veteris usu deficiunt, sed novi hominis conversatione decorantur. Senectutem quippe veteris hominis inter vitia tabescentem ille deflebat, qui dicebat: »Inveteravi inter omnes inimicos meos (Psal. VI).«

Ac si diceret: Inter omnes inveteravi, a nullo immunis fui, omnibus consensi. Vel ita legi potest: Ideo sic in gemitu et lacrymis laboro, quia inveteravi, factus membrum veteris hominis. Et dicit a simili veteris vestis, quae non est apta usui nec decori. Inveteravi, inquit, inter omnes inimicos meos, visibiles scilicet et invisibiles, quibus peccando [Col. 1113C] consensi. Hoc ideo dicit, ne quis desperet de multitudine peccatorum. Sed unde hoc? Quia oculus meus scilicet turbatus est a furore primo parente experto, id est a poena primo homini illata, per quem universa posteritas est transfusa. Ipse enim primus parens est origo, nos vero propago poenae sumus.

Haec beatus David in persona poenitentium scripsit; econtra vero alius sapiens gaudere in virtutibus admonens, dicit: »Laetare juvenis in adolescentia tua (Eccli. XI).« Ac si diceret: Fortis quippe [(75) 1Kb] gaudeat in renovatione sua, id est laetitiam suam, non in veteris vitae voluptate, sed in conversatione novae vitae constituat. Quia vero ad hoc novitatis robur non [Col. 1113D] nostris viribus, sed Redemptore interveniente revocamur; pro hoc flagellato homine deprecans angelus dicat: »Revertatur ad dies adolescentiae suae.« Et quia, dum Redemptor noster in coelo Patrem pro nobis interpellat, nos quoque vitae pristinae torpore discusso ad studium orationis accendimur: aperte de hoc homine redempto subjungitur: »Deprecabitur Deum, et placabilis ei erit; et videbit faciem ejus in jubilo.« Prius enim postulare angelum, et postmodum dicit hominem; quia nisi prius ipse Dominus per Incarnationem, resurrectionem atque in coelum ascensionem suam interpellans Patrem, vitam nostram peteret, nunquam se nostra insensibilitas ad postulanda [Col. 1114A] ea, quae aeterna sunt, excitaret; sed Incarnationis, resurrectionis et ascensionis ejus praecessit oratio, ut torporis nostri evigilatio, quo idem Redemptor humani generis praecessit, subsequatur. Hunc profecto Dei et Virginis Filium post passionis et resurrectionis triumphum ad Deum Patrem redeuntem Jacob patriarcha praesignabat, cum Joseph filium suum benedicens, summa veneratione dicebat:

Filius accrescens Joseph (Gen. XLIX), etc. Haec prophetia post passionem et resurrectionem Domini paternae vocis imaginem tenuit, qua redeuntem in coelum post victoriam Christum Deus Pater alloquitur, dicens: Filius accrescens Joseph. Filius Dei accrescens utique in gentibus, quia cum ob incredulitatem Synagogae Judaeorum populum reliquisset, [Col. 1114B] innumeram gentilium plebem, scilicet sanctam Ecclesiam ex omnibus gentibus ampliavit. Quod et patriarcha David cecinit, dicens: Reminiscentur et convertentur ad Dominum universi fines terrae (Psal. XXI). Ac si aperte dicat: Non solum Judaei, sed etiam gentiles reminiscentur Domini, qui prius obliti erant; et convertentur ad Dominum, qui prius aversi erant, dantes honorem creaturis, quem deberent Creatori universi fines terrae, id est de omni terra. Et conversi adorabunt in conspectu ejus, id est in corde puro ubi ipse solus conspicit; vel in conspectu ejus, non in conspectu hominum, scilicet ut solus videat, solus remuneret. Universae, inquit, familiae gentium, id est de universis gentium familiis. Sequitur: Filius accrescens, et decorus aspectu. [Col. 1114C] Omnes enim superat Christi pulchritudo, sicut de illo legitur in psalmo: Speciosus forma prae filiis hominum (Psal. XLIV), etc. Ac si diceret: Tu Verbum Patris, tu rex immortalis, tu speciosus forma, id est in formosa divinitate prae filiis hominum.

Nota, quia posset dicere, prae angelis; sed quia verum hominem vult eum ostendere, induxit formam filiorum hominum, et hoc contra haereticos qui dicebant, esse phantasticum corpus.

Iterum subjungens ait: Filiae discurrunt super murum, id est gentes Ecclesiae, quae crediderunt in Christum, et super soliditatem fidei, quasi super murum amore pulchritudinis Christi accensae discurrunt, [Col. 1114D] ut verum sponsum per contemplationem aspiciant, et osculo charitatis illi copulentur atque adhaereant. De quo amore vel osculo in Cantico spiritualis amoris eidem sponso dicitur: Osculetur me osculo oris sui; quia meliora sunt ubera tua vino flagrantia [(76) 1Kb] unguentis optimis (Cant. I). Joseph fecerunt injuriam fratres sui et Christum Judaei objurgati sunt, quando eumdem Nazaraeum, id est sanctum Domini ac Dei Filium falsis testimoniis calumniantes opprimere tentaverunt. Sequitur:

Invideruntque illi habentes jacula. Neque enim quisquam in Joseph projecit sagittas, vel aliquod [Col. 1115A] vulneris telum, sed specialiter venit in Christum. Iterum dicit: Sedit in fortia arcus ejus. Christus enim arcum suum et arma pugnandi spiritualia posuit in Deum, qui fortis propugnator est: ad cujus dexteram sedet, cujus virtute rumpitur omnis nequitia perfidorum. Et dissoluta sunt vincula brachiorum ejus, quibus eum fratres vinctum ad Pilatum adduxerunt. Recisa sunt enim per manum omnipotentis Dei Patris ex cujus ore ipse Dominus bonus pastor egressus est, lapis et firmitas credentium in Israel. Sequitur: Deus Patris tui erit adjutor tuus. Quis adjuvit Filium, nisi solus Deus Pater, qui dixit: Ecce puer meus, suscipiam illum? (Isai. XLII.) Exaltabitur, videlicet super omnes coelos, et elevabitur super cunctos coelestium virtutum [Col. 1115B] ordines, et [(77) 1Kb] sublimis erit valde (Isai. LII). Complacuit enim sibi in illo anima mea (Isai. I).

Iterum subjungens, ait: Omnipotens Deus benedicet tibi benedictionibus coeli desuper, benedictionibus abyssi jacentis deorsum, ut omnibus videlicet angelis et hominibus in coelo sedens dominetur. Sequitur: Benedictionibus uberum, duorum scilicet testamentorum, quorum altero nuntiatus est, et altero demonstratus; sive benedictionibus uberum Mariae, quae vere benedicta erant, quia ipsa sanctissima semper Virgo eidem Domino potum lactis ministravit. Unde et illi quaedam mulier in Evangelio ait: Beatus venter, qui te portavit, et ubera, quae suxisti (Luc. XI).

Iterum dicit: Benedictionibus uberum et vulvae. [Col. 1115C] Etiam hic benedicitur vulva ejusdem matris, illa utique virginalis, quae nobis Christum Dominum edidit, de qua per Jeremiam dicitur: Priusquam te formarem in utero, novi te; et antequam exires de vulva, sanctificavi te (Jer. I), etc. Sequitur: Benedictiones Patris tui confortatae sunt benedictionibus patrum tuorum. Ac si diceret: Benedictiones Patris tui coelestis, quae datae sunt tibi a summo coeli et abyssi confortatae sunt, id est praevaluerunt benedictionibus patrum tuorum. Ultra enim omnium sanctorum meritum patriarcharum sive prophetarum convaluit benedictio Patris in Filio, ita ut nullus ei sanctorum aequari possit. Donec veniret, inquit, desiderium collium aeternorum. Colles patres [Col. 1115D] veteris testamenti sunt, qui Christi adventum prophetantes, magno cum desiderio incarnationem ejus exspectaverunt. De quibus ait Dominus in Evangelio: Multi justi reges et prophetae voluerunt videre quae vos videtis, et non viderunt; et audire quae auditis, et non audierunt (Luc. X). Ac si diceret: Beati oculi, non dico exteriores Pharisaeorum qui corpus meum vident; sed interiores oculi beati, qui vident quae videtis, scilicet qui cognoscunt illa sacramenta, quae revelantur parvulis, quibus me et Patrem revelavi. Prophetae et justi a longe gloriam Domini viderunt per speculum et in aenigmate; sed apostoli praesentem Dominum habentes, [Col. 1116A] et ab ipso, quae volebant, interrogantes, non per angelos vel varias visionum species docebantur. Patres itaque sancti veteris testamenti dicti sunt colles propter excellentiam videlicet sanctitatis: qui etiam aeterni vocantur, quia vitam consequuntur aeternam, nec intereunt cum mundo, sed esse creduntur aeterni.

Fiant in capite Joseph, omnes scilicet benedictiones istae super caput Christi ponuntur, quas incarnatus accepit: et super verticem Nazaraei, de quo scriptum est: Nazaraeus vocabitur (Matth. II), id est sanctus Dei inter fratres suos, quia ipse est caput omnium eminens in coelo et in terra universis sanctis, quia omnia subjecta sunt sub pedibus ejus. Ipse humanitatem nostram de sinu Patris [Col. 1116B] veniens, misericorditer suscepit; de sepulcro tertia die resurgens, glorificavit; quadragesimo die coelum videntibus discipulis ascendens, in Dei Patris dextera collocavit. Ille, cui una est cum Deo Patre substantia divinitatis, pro salute nostra suscipere voluit de Virgine fragilitatem nostrae mortalitatis. Veram atque incommutabilem de Deo Patre habet aeternitatem; veram accepit in tempore de Virgine matre passibilem carnem; quam iterum per resurrectionis triumphum et ascensionis gloriam reduxit ad incorruptionem. Hunc profecto Dei et hominis filium infirmum et fortem, temporalem et aeternum Ezechiel propheta typice praemonstrabat, quando de viro stante in porta civitatis ad austrum vergentis [Col. 1116C] dicebat:

Et ecce vir, cujus erat species quasi species aeris, et funiculus lineus in manu ejus stabat in porta (Ezech. XL). Quod beatus Gregorius Ecclesiae Christi valde utilis ac necessarius exponens, ait [(78) 1Kb] : Ipse quippe signatur in viro, qui figuratur in porta. Vir autem iste metiri aedificium dicitur. Et recte Dominus per virum signatur et portam, quia ipse omnia intra sanctam Ecclesiam judicando disponit, et ipse eamdem sanctam Ecclesiam portat, et portando ad coelestem patriam secum ubi ipse est, sublevat. Sic in sancto quoque Evangelio idem Redemptor noster loquitur, dicens: »Qui intrat per ostium, Pastor est ovium (Joan. X).« Et paulo post: »Ego sum ostium.« Atque iterum post pauca subjungit: »Ego [Col. 1116D] sum pastor bonus.« Quia igitur ipse est pastor, ipse ostium, et intrat pastor per ostium; recte in hoc loco signatur per supra dictum stantem in porta virum. Sed quaerendum nobis est, cur de hoc viro dicitur: »Cujus species erat, quasi species aeris?« Cuncti novimus metallum aeris valde esse durabile atque omnimodo sonorum. Quid est ergo, quod aspectus mediatoris Dei et hominis speciei comparatur aeris, nisi hoc quod aperte novimus, quia Unigenitus Dei Filius formam servi accipiens, fragilitatem carnis humanae per resurrectionis victoriam, et ascensionis suae gloriam vertit in aeternitatem? Quia ergo in eo caro facta est immortalis, jam est sine fine durabilis. [Col. 1117A] Nam »surgens a mortuis, jam non moritur, mors illi ultra non dominabitur (Rom. VI).« Quid est autem quod ipsa ejus Incarnatio valde humanitati nostrae insonuit omnibus gloriam majestatis suae [(79) 1Kb] ? Et quasi aspectum aeris habet in corpore, quia Deus mundo innotuit ex carne. Unde et per Joannem dicitur: »Habebat in vestimento, et in femore suo scriptum: Rex regum, et Dominus dominantium (Apoc. XIX).« Quid enim est vestimentum ejus, nisi corpus quod accepit ex Virgine? Nec tamen aliud est vestimentum ejus, et aliud ipse. Nam nostrum quoque vestimentum caro dicitur, sed tamen ipsi nos sumus caro, qua vestimur. Hoc autem vestimentum illius longe antea Isaias aspiciens per crucem passionis sanguine cruentum, dixit: »Quare rubrum est indumentum [Col. 1117B] tuum, et vestimenta tua sicut calcantium in torculari? (Isai. LXIII).« Cui ipse respondit: »Torcular calcavi solus, et de gentibus non est vir mecum (ibid.).« Solus enim torcular, in quo calcatus est, calcavit, qui sua potentia eam quam pertulit, passionem vicit. Nam qui usque ad mortem crucem passus est, de morte cum victoria surrexit, et coelum cum gloria ascendit. Bene autem dicitur: »Et de gentibus non est vir mecum;« quia hi pro quibus pati venerat, passionis ejus esse participes debebant; quia pro eo quod illo tempore necdum crediderant, de ipsis in passione quaeritur, quorum vita illa passione quaerebatur. »Habebat, inquit, in vestimento, et in femore suo scriptum: Rex regum, et Dominus dominantium.« [Col. 1117C] Per femur quippe propagatio carnis intelligitur. Quia ergo per propaginem generis humani sicut generationum ordines, Matthaeo vel Luca narrantibus, describuntur, in hoc mundo natus est ex Virgine, et per Incarnationis suae mysterium, quia rex esset et Dominus cunctis ubique gentibus indicavit. In vestimento itaque et in femore scriptum habuit: »Rex regum, et Dominus dominantium.«

Species ergo hujus regis et Domini quasi species aeris fuit, quia illius Incarnationis mysterium per verissimos praecones toti mundo insonuit, et idem corpus, quod sine peccato de Virgine assumpsit, per resurrectionis et ascensionis suae gloriam ad aeternitatem perduxit. Ipse quippe sedet in dextera Dei Patris, et per seipsum, qui vere est ostium [Col. 1117D] ovium, facit in se credentes pertingere ad claritatem perpetuae lucis. Ad hoc nimirum ipse aeternus pontifex de sinu Patris dignatus est descendere, ut sua nos dulci praedicatione eamdem aeternae claritatis lucem doceret desiderare, atque ut ad eam pertingere possemus, summopere laborare. Unde beatum Job novimus dixisse:

Annuntiat de amico suo, quod possessio ejus sit, et ad eam possit ascendere (Job XXXVI). Ac si aperte dicat: Dei Filius veniens de sinu Patris, annuntiat fideli populo, vel cuilibet Christiano ad aeternam vitam praedestinato, de coelesti luce, quod possessio ejus sit, si bene videlicet et pie vixerit, et ad eamdem [Col. 1118A] coelestis patriae lucem per dilectionem Dei et proximi bona operando possit ascendere. Quod magnus doctor Gregorius exponens ait: Amicus veritatis est rectae amator actionis. Unde et ipsa Veritas discipulis ait: »Vos amici mei estis, si feceritis quae ego praecipio vobis (Joan. XV).« Amicus quippe animi custos dicitur. Unde non immerito, qui custodire voluntatem Dei in praeceptis illius nititur, ejus amicus vocatur. Hinc est quod rursum eisdem discipulis Veritas ait: »Vos autem dixi amicos; quia omnia quaecunque audivi a Patre meo, nota feci vobis (ibid.).« De hac igitur luce aeternae patriae amico suo Deus annuntiat quod possessio illius sit, ut nequaquam in infirmitatis suae fragilitate desperet, nequaquam hoc quod creatur, sed ad quod creatus est [Col. 1118B] penset; sed tanto certius sciat, quia illius lucis claritatem possideat, quanto nunc vitiorum pulsantium tenebras verius calcat. Bene autem in promissione subjungitur: »Et ad eam possit ascendere.« Quid enim difficilius, quam hominem in terra editum, terrena et fragilia membra gestantem, coelorum alta conscendere, supernorum spirituum arcana penetrare? Sed eorumdem spirituum ad nos Conditor venit, seque hominem etiam sub ipsis exhibuit, sicut de illo Patri a Propheta dicitur: »Minuisti eum paulo minus ab angelis; gloria et honore coronasti eum, et constituisti eum super opera manuum tuarum (Psal. VIII).«

Ac si diceret: Minuisti eum quantum ad te: et non solum quantum ad te, sed etiam fecisti eum [Col. 1118C] minus ab Angelis; sed paulo, quia tantum carnis possibilitate. Sed quid mirum? Gloria enim resurrectionis et honore ascensionis coronasti eum, et constituisti eum super opera manuum tuarum, id est super coelestem et terrenam rationabilemque creaturam, quae opera manuum tuarum dicitur per excellentiam. Manus significat virtutem operationis Dei, scilicet Filium et Spiritum sanctum. Sicut manus dividitur in plures partes, ita Spiritus sanctus, qui ubique est totus, dividitur in plura dona. Vel aliter: Coronasti eum gloria, quia quando anima ejus in infernum descendit, ubi aeternaliter tenebrae fuerant, lux magna refulsit; et honore, quando regrediens ab inferis cum multitudine angelorum, [Col. 1118D] multa corpora Sanctorum quae dormierant, in testimonium verae resurrectionis resurgere, et multis in sanctam civitatem Jerusalem apparere fecisti (Matth. XXVII); et constituisti eum, id est a dextris tuis, o Deus Pater, consedere fecisti. Ideo igitur Redemptor noster paulo minus ab angelis dignatus est minui secundum humanitatem, ut nos ad eorumdem beatorum spirituum perduceret societatem.

Et quia inter nos et eosdem spiritus discordantis vitae scandalum reperit, mira potentia, mirabiliori etiam pietate summa creans, ima suscipiens, ima summis conjunxit. Hinc est enim, quod de eodem [Col. 1119A] rege nato angelorum chori in ejus annuntiatione prodeunt, hymnum Deo dicunt, et devicta pravae vitae discordia, hos, quos dudum despexerant, cives agnoscunt, consono ore praedicantes: »Gloria in excelsis Deo, et in terra pax hominibus bonae voluntatis (Luc. II).« Ac si aperte dicant: Quos a nobis malitia disjunxerat, jam nunc in terra nata bonitas jungat. Hinc est, quod ante Incarnationem ejus in Testamento Veteri adorasse hominem angelum legitur, nec tamen adorare prohibetur. Sed post mediatoris adventum, resurrectionem atque in coelis ascensionem, cum sese Joannes ad adorandum angelum prostravisset, ab eodem angelo protinus audivit: »Vide ne feceris: conservus enim tuus sum, et fratrum tuorum (Apoc. XIX).« Quid est enim hoc quod prius [Col. 1119B] aequanimiter adorari concedebant, post ab homine angeli recusant; nisi quod prius hominem carnalibus corruptionibus deditum, nec ab eisdem corruptionibus redemptum, quo abjectiorem noverant, eo justius contemnebant; postmodum vero humanam naturam eo jam subtractam habere non poterant, quo hanc in auctore suo etiam super semetipsos elevatam videbant? Neque enim debebat jam in membris subjecta despici, quae in ipso membrorum capite meruit praelata venerari. Is ergo, qui propter nos paulo minor angelis exstitit, aequales nos angelis virtute suae minorationis fecit. Unde et moriendo docuit, mortem non metuere; resurgendo, de vita confidere; ascendendo, de coelestis patriae haereditate gloriari, ut quo caput praeisse conspiciunt, illuc subsequi et membra [Col. 1119C] gratulentur. Unde bene et ab eodem capite nostro dicitur: »Ubicunque fuerit corpus, illuc congregabuntur et aquilae (Matth. XXIV).« Unde etiam beatus Petrus apostolorum princeps ait: »In haereditatem incorruptibilem, et incontaminatam, et immarcescibilem conservatam in coelis (I Petr. I).« Unde et beatus Paulus dicit.: »Scimus quoniam si terrestris domus nostra hujus habitationis dissolvatur, quod aedificationem ex Deo habemus, domum non manufactam, aeternam in coelis (II Cor. V).« Sed et si nos quoque, qui editi in terra sumus, coelum conscendimus, ubi est quod rursum Veritas dicit: »Nemo ascendit in coelum, nisi qui descendit de coelo, Filius hominis, qui est in coelo?« (Joan. III.) Cui nimirum [Col. 1119D] sententiae statim obviat, quod haec eadem Veritas dicit: »Pater, volo ut ubi ego sum, et hi sint mecum (Joan. XVII).« Quae sibi in verbis suis non discrepat, sed ad inquirenda haec quasi discordantia, studium nostrae mentis inflammat: omnes enim nos quia in ejus fide nati sumus, ejus procul dubio corpus existimus. Quia igitur mira dispensatione pietatis membrorum suorum Dominus caput factus est; repulsa reproborum multitudine, solus est etiam nobiscum. Nemo ergo ascendit in coelum, nisi qui de coelo descendit, Filius hominis, qui est in coelo; quia, dum nos unum cum illo jam facti sumus; unde solus venit in se, illuc solus rediit etiam in nobis. Et is, qui in [Col. 1120A] coelo semper est, ad coelum quotidie ascendit; quia qui divinitate super omnia permanet, humanitatis suae compage sese quotidie ad coelos trahit. Non ergo desperet humana fragilitas; Unigeniti sanguinem consideret, et in pretio suo conspiciat, quam magna est quae tantum valet. Perpendat sollicite, quo caput, scilicet Christus, praecessit; et quae ad vivendum praeceptis astringitur, ad sperandum exemplo roboretur. Confidat coelos ascendere, speret supernam patriam possidere, sciat se angelorum sociam esse, gaudeat se etiam angelis praelatam in Christo suo capite. Dicatur igitur recte de hac luce internae patriae: »Annuntiat de ea amico suo, quod possessio ejus sit.« Et valde mira sunt ista, valde terribilia, quod homo in terra editus, atque a coelesti patria exigentibus meritis [Col. 1120B] longe damnatus, non solum ad statum conditionis reducitur, sed etiam gloriosius exaltatur. Ut qui paradisum perdidit, coelum recipiat; et non solum hunc debiti sui reatus non teneat, sed huic post culpam dona cumulantius excrescant. Ut ille contemptor Dei, ille imitator diaboli, si ad fructum poenitentiae redeat, usque ad celsitudinem contemplandae divinae majestatis ascendat. Cujus itaque cor in hujus admiratione pietatis non exsiliat? Cujus torpor non in sublevatione tantae considerationis expavescat?

Magnum procul dubio hoc pretium fuit, quo tam grave peccatum deleri potuit. Magnus et hic sacerdos, qui homines in terra natos, ac variis peccatis irretitos tam clementer reportavit ad coelos. Sine culpa quippe exstitit, cujus corpus semel in ara [Col. 1120C] crucis Deo Patri oblatum humani generis sufficienter delevit reatum. Ex Deo Patre processit, et venit in hunc mundum, et in ore ejus non est inventum mendacium.

Potest utique huic summo pontifici typice convenire, quod Dominus inter caetera ait Moysi in lege: Pontifex, id est sacerdos magnus inter fratres suos, super cujus caput fusum est unctionis oleum, et cujus manus in sacerdotio consecratae sunt, vestitusque est sacris vestibus, caput suum non discooperiet, vestimenta sua non scindet et ad omnem mortuum non ingredietur omnino. Super patrem quoque suum et matrem non contaminabitur. Nec egredietur de sanctis, ne polluat sanctuarium Domini, quia oleum [Col. 1120D] sanctae unctionis Dei super caput ejus est. Virginem ducet uxorem; viduam et repudiatam, sordidam atque meretricem non accipiet, sed puellam de populo suo; nec contaminet semen suum (Levit. XXI). [(80) 1Kb] Sacerdos magnus inter fratres suos ille est, qui misericorditer dignatus est nasci, pati, mori et resurgere pro humani generis salute, quique in die resurrectionis suae summo diluculo, inter caetera dixit Mariae Magdalenae: Vade ad fratres meos, et dic eis: Ascendo ad Patrem meum, et Patrem vestrum, ad Deum meum, et ad Deum vestrum (Joan. XX). Super cujus caput fusum est unctionis oleum, juxta quod Psalmista dicit: Dilexisti justitiam, et [Col. 1121A] odisti iniquitatem; propterea unxit te Deus Deus tuus oleo laetitiae prae consortibus tuis (Psal. XLIV). Unde etiam ipse Dei et Virginis Filius per Isaiam prophetam de seipso ait: Spiritus Domini super me, eo quod unxerit me; ad annuntiandum mansuetis misit me, etc. (Isai. LXI).

Sequitur: Cujus consecratae sunt manus. Iste nimirum aeternus pontifex consecratas habet manus, dum eas extendit in cruce pro totius saeculi expiatione. Vestimentum autem ejus non scinditur, id est non patitur dividi in haereses et schismata Ecclesiam suam, quae illi inhaerendo vestis illius est propria. Cujus indumenti figura fuit illa tunica inconsutilis, sed per totum textilis (Joan. XIX), quae in passione non scinditur, sed individua a possidente [Col. 1121B] servatur. Ad mortuum non accedet, quia peccatum non fecit. Per peccatum enim mors intelligitur, sicut scriptum est: Anima, quae peccaverit, ipsa morietur. In patre, inquit, et matre non contaminabitur (Ezech. XVIII). Christus non est pollutus in matre, cum ante saecula nasceretur de Patre. Similiter et in Patre non est contaminatus, cum in saeculo nasceretur de Virgine matre. Solus enim ipse mundus natus est, procedens ex utero virginali sine contagione virili. Nam et nos omnes dum peccamus contaminamur in patre, de quo creati sumus [(81) 1Kb] , si in haeresim devolvamur. Item in matre contaminamur, si credentes Deo, Ecclesiam in aliquo laedimus, vel libertatem coelestis matris indigna peccati servitute foedamus. De sanctis, inquit, [Col. 1121C] non discedet; quia Christus per susceptionem carnis sic descendit in mundum, ut nunquam desereret coelum. Viduam, et repudiatam, ac meretricem non ducet uxorem, sed virginem. Vidua et repudiata est Synagoga, de qua Dominus loquitur per Isaiam, dicens: Quis est hic liber repudii matris vestrae, quo dimisi eam? (Isai. L). Meretrix autem haeresis est, quae multorum errorum libidini patet. Tales non copulantur Christo, nisi sola Ecclesia virgo, quae non habet maculam neque rugam (Ephes. V), de qua Apostolus dicit: Despondi vos uni viro, virginem castam exhibere Christo (II Cor. XI). Dicitur etiam anima Christi sponsa, sed illa quae fidei simplicitate et actuum puritate incorrupta [Col. 1121D] probatur et virgo. Est et vidua anima, quae discedens a jugo legis et Evangelii praecepta non servat. Est repudiata, quae peccando a Christi corpore separatur, etiamsi ab Ecclesia non projiciatur. Est et meretrix, quae ad se recipit amatores, id est contrarias daemonum potestates, quae desiderio captant ut pulchritudinem capiant. Pulchra namque a Deo est anima creata, et satis decora, quae imaginem habet et similitudinem Dei. Sequitur:

Hic sacerdos magnus de genere suo ducit [(82) 1Kb] uxorem, animam scilicet, quae ei fide conjungitur. Nec contaminat semen suum, id est verbum suum. Unde ipse [Col. 1122A] in Evangelio ait: Semen est verbum Dei (Luc. VIII). Ipse quippe, ut semen verbi sui ab haereticis vel a pravis hominibus non contaminetur, sed in sua puritate conservetur, suis discipulis ait: Ne dederitis sanctum canibus; neque miseritis margaritas vestras ante porcos, ne conculcent eas pedibus suis (Matth. VII).

Hucusque quod [(83) 1Kb] de mortali atque instabili sacerdote in lege dicta sunt, ad Christum Dei et Virginis Filium summum scilicet aeternumque pontificem, qui penetravit coelos, pertinent. Dehinc ea ipsa hujusmodi interpretantur in membris ejusdem summi pontificis, in Dei Patris dextera sedentis; et maxime in sacerdotibus, quibus spiritualia sacramenta sunt commissa. Qui etiam quantis polleant [Col. 1122B] privilegiis, breviter percurrendum est. Caput, inquit, suum non discooperiet, id est ut sacramentum Christi, qui caput ejus est, velamento mysteriorum honoret. Vestimenta sua non scindet, ne in haeresim vel schismata transeat. Super omnem animam, quae mortua est, non ingredietur, id est ad omne peccatum, quod ad mortem pertinet non accedet. Super patrem suum et matrem non contaminabitur, scilicet ne tanta se indulgeat pietate parentum amori, ut Dominum et Creatorem suum offendat; neque ita misereatur propinquis, ut erga Deum videatur culpabilis. Quanti enim monachorum, canonicorum, caeterorumque religiosorum virorum, dum immoderate suorum curam gesserunt parentum, suas animas perdiderunt. Unde in tertio Sententiarum libro [Col. 1122C] ait beatus Isidorus noster patronus [(83*) 1Kb] : Multi monachorum amore suorum parentum, non solum terrenis curis, sed etiam forensibus jurgiis involvuntur, et pro temporali suorum salute perdunt animas suas. Quod enim de monachis dicitur, consequenter de omnibus religiosis viris intelligitur.

Sequitur: Pontifex de sanctis non egredietur, videlicet ut semper in opere et cogitatione sancta moretur. Qui enim loquitur, quod otiosum est et dignum reprehensione, de sanctis egreditur, et polluit sanctificationem Dei, quia non incedit ut servus Christi. Unde ipse Dei et Virginis Filius ait in Evangelio: Amen dico vobis quoniam de omni verbo otioso quodcunque locuti fuerint homines, reddent rationem [Col. 1122D] in die judicii (Matth. XII).

Viduam, inquit, et repudiatam, ac meretricem non ducet uxorem, sed virginem, id est nihil de veteri homine, et de pristina amplectetur voluptate, sed vitam possideat florentem omni puritate. De genere suo ducet uxorem, videlicet sic vitam amplectatur sanctorum, quibus per fidem proximus est, ut non recedat a vestigiis eorum. Inter haec praecipitur, ut idem sacerdos in templo ministrans, vinum et siceram non bibat, ne ebrietate et crapula (Levit. X), et hujus vitae curis illius praegravetur. Nec partem habeat in terra (Num. XVIII), nisi solum Deum, ne [Col. 1123A] dum terrena cogitat, coelestium obliviscatur praeceptorum. Ab hujusmodi ecclesiastici sacerdotis convivio jubetur vicinus et mercenarius separari (Levit. XXII), et servis tantum ciborum reliquias dari. Vicinus haereticus est, qui proximum se titulo Christiani nominis asserit. Mercenarium Judaeum ostendit, qui observantiam legis carnaliter requirit. Cum istis ergo sacerdos Dei non participat pabulum Evangelii, quod est ad salutem animarum, sed tantummodo cum servis Christi. Dantur praeterea de his, quae altari offeruntur (Levit. VII), sacerdoti pectus et brachium dextrum, videlicet ut in pectore mundas habeat cogitationes et evangelicae doctrinae notitiam; in brachio dextro opera hona, et pugnam contra diabolum et armatam manum, ut quod corde conceperit, [Col. 1123B] operibus bonis perficiat. Datur ei et de privatis maxilla ut suavem habeat eloquentiam ac discretam. Datur et de victimis venter, cujus indicio discat luxuriam exstinguere, et appetitum gulae in se reprimere. Pertinent ergo ista, ut supradictum est, Jesu Christo summo pontifici typice intellecta; pertinent et ejus membris, sacerdotibus scilicet Ecclesiae moraliter exposita.

Sciendum praeterea est, iste aeternus pontifex, quibus indutus vestimentis, introivit semel in sancta (Hebr. IX), hoc est in coelum, nunc apparens vultui Dei pro nobis. Sacerdos quippe Aaron cum suis sacris vestibus hunc aeternum summumque pontificem praefigurabat fulgentem in virtutibus. Sic enim legitur in Levitico: Et fecit Moyses sicut praecepit ei Dominus. [Col. 1123C] Et applicuit Aaron fratrem suum, et vestivit eum tunica (Levit. VIII), quae apud eos induitur byssina, apud nos vero linea. Byssus est enim genus lini candidissimi, et ad summum candorem multo labore multaque ablutione perducitur. Haec vestis Graece poderis, id est talaris, appellatur, quia a collo usque ad talos extenditur. Quatuor coloribus variata erat vestis illa, bysso videlicet, purpura, hyacintho et cocco: quibus coloribus quatuor elementa signantur, quorum complexione natura humana constat, et quorum distemperantia vel corruptione fluxus carnis generatur, nisi medicinali continentia cohibeatur. Conjunctores vel conjectores naturarum per byssum, quia de terra oritur, terram; per purpuram, [Col. 1123D] quia sanguine conchearum marinarum, aquam; per hyacinthum, quia sereni coloris est, aerem; per coccum, quia colore flammeo rutilat, ignem significari voluerunt. In ornamento etiam pontificis ponitur capiti ejus mitra, quae alio nomine cidaris vel tiara vocatur, quia regnum quinque sensuum, quo praeeminere pontifex debet, intelligitur. In capite enim usus habetur omnium corporalium sensuum. Superponitur etiam lamina aurea, cui inscriptum est nomen Dei, quod Hebraei vocant ineffabile. Dicitur autem ineffabile, non quia dici non potest, sed quia finiri sensu et intellectu humano nullatenus potest. Feminalia vero sacerdotibus sunt necessaria, quia [Col. 1124A] ipsi secretoria sua et digna verecundia regere et velare debent. His atque diversis aliis ornamentis pontifices veteris testamenti induti secundum legem ingrediebantur manufacta sancta pro se et pro subjecto sibi populo ad offerendum Deo munera. Videamus etiam quibus indumentis Dei ac Virginis Filius decoratus, coelum introibit in aeternum pontifex factus. Conferamus, si placet, illius vestimenta veteris sacerdotii indumentis, et aperte cognoscemus, quia quantum distat Creator a creaturis, dominus a servis, salus ab infirmis, rex a miseris, liberatio a perditis, redemptio a captivis, misericordia a damnatis, coelum a terris, lux a tenebris; tantum distat hujus aeterni sacerdotis dignitas a sacerdotum dignitate testamenti veteris.

[Col. 1124B] Vestis ergo sacerdotalis Jesu Christi summi pontificis Ecclesia est, de qua apostolus dicit: Ideo passus est Dei Filius, ut exhiberet sibi gloriosam Ecclesiam non habentem maculam, neque rugam (Ephes. V). Quod sancta Ecclesia, id est omnes sancti, vestimenta Christi sunt, Isaias propheta testatur, dicens: Omnibus hic, id est omnibus sanctis, quasi vestimento vestieris (Isai XLIX). Ac si eidem Jesu Christo summo sacerdoti apertius loqueretur dicens: Omnes sancti, quos per crucis passionem, ab aeterna damnatione redempturus es, velut membra corpori fide et charitate tibi inseparabiliter adhaerebunt, et te sine fine cum Deo Patre et Spiritu sancto in magna gloria laudabunt. Quatuor colores ex quibus hujus [Col. 1124C] aeterni pontificis contexitur vestis, meritorum diversitas est, quae intra sanctam Ecclesiam in Christi corpore rutilat. Poderem autem illam, id est sacerdotalem lineam, Incarnationem Christi accipimus; et significatur in pedibus, quia videlicet usque ad pedes extenditur. Pedes Filii Dei Incarnatio dicitur, quae divinitati subjecta est. Sicut enim per caput divinitas, sic per pedes humanitas ejus exprimitur. De qua humanitate sic in Exodo legitur: Viderunt Dominum, Moyses scilicet et Aaron, Nadab et Abiud, et septuaginta de senioribus populi, et sub pedibus ejus, quasi lapis sapphirus, et quasi coelum, cum serenum est (Exod. XXIV). Sicut autem per lapidem sapphirinum coelestes creaturas vel sanctos angelos, ita per coelum serenum sanctam Ecclesiam ex [Col. 1124D] electis hominibus collectam figuraliter demonstrare voluit; super quas duas creaturas homo assumptus, scilicet Dei et virginis Filius in perpetuum regnat. Unde legitur in Psalmo: Omnia subjecisti sub pedibus ejus (Psal. VIII), etc. Podere itaque, id est sacerdotali linea Incarnationem Christi accipimus. Linum enim, unde linea contexitur, de terra oritur [(84) 1Kb] . Cidari vero super caput ejusdem aeterni pontificis et aurea lamina splendorem divinitatis intelligimus, ut unus atque idem Dei et Virginis Filius secundum hominem poderis, secundum Deum cidaris ornetur. Femoralia vero illa, quibus induitur, castitatem et integritatem corporis Christi significant. [Col. 1125A] Cingulum autem illud, quo sacerdotale pectus astringitur, chorus sanctorum vel concordia figuratur, qui in unitate fidei Christum amplectuntur. Tunica vero illa talaris a capite usque ad pedes demissa eadem Ecclesia est usque in finem temporum permansura. Haec vestis tota fit hyacinthina. Hyacinthus vero aeris colore resplendet, scilicet ut omnis Ecclesia, quae sursum sunt, sapiat, et tota ad amorem coelestium surgat; mala autem punica in inferioribus posita ejusdem Ecclesiae unitatem declarant. Nam sicut in malo punico uno exterius cortice multa interius grana muniuntur, sic in numero sanctae Ecclesiae populos unitas fidei contegit, quos intus diversitas meritorum tenet. Tintinnabula autem inter malagranata consonantia, prophetiae [(85) 1Kb] intelliguntur [Col. 1125B] et doctores sancti in medio Ecclesiae collocati, quorum lingua doctrina scientiae resonans, tangit utrasque acies tintinnabuli, id est partes legis et Evangelii. Haec autem tintinnabula in extremitate vestimenti sunt posita, idcirco ut de fine mundi et de futura vita disputantes nunquam sileant. Superhumerale autem, id est pallium Salvatoris insinuat potestatem et regnum, sicut scriptum est: Factus est principatus super humerum ejus (Isai. IX). Duo quo [(86) 1Kb] lapides smaragdini in superhumerali a dextera et a sinistra positi, duo sunt populi, gentilis scilicet dexter, et Judaicus sinister, habentes in se sculpta nomina duodecim patriarcharum, ad imitandum scilicet vitae exemplum sanctorum apostolorum. Alii doctores eosdem duos lapides duo Testamenta [Col. 1125C] dixerunt, sive litteram et spiritum, in quibus tenentur legis universa mysteria; in dextera videlicet spiritus, in laeva littera. Rationale vero pectori superpositum, et quaterno lapidum ordine dispositum, sermonem figurat evangelicum, qui quatriplicato ordine veritatem nobis fidei et doctrinam Trinitatis exposuit. Cui convenit in gemmis apostolicus sermo tam virtute quam numero. Hoc autem rationale duplex est, quia evangelicae doctrinae scientia aperta est et abscondita, simplex et mystica.

Item summus sacerdos Jesus Christus non incongrue interpretatur in membris suis, et maxime in sacerdote, qui moratur in sanctis, et offert pro populo carnes immaculati Agni sacro ore conficiens. [Col. 1125D] Primo enim quod in Aaron pectore rationale judicii vittis ligantibus imprimitur, significat, ut sacerdotale cor nequaquam cogitationes fluxae possideant, sed ratio sola constringat. In quo etiam rationali vigilanter adjungitur, ut duodecim patriarcharum nomina ascribantur. Ascriptos etenim sanctos Patres sacerdos semper in pectore ferre debet, quorum exempla imitari non cesset. Congrue siquidem in utroque humero sacerdos velamine superhumeralis astringitur, ut contra adversa et prospera virtutum semper ornamentis muniatur, et quod superhumerale ex auro, hyacintho, purpura, bis tincto cocco, et torta bysso fieri praecipitur, quanta sacerdos [Col. 1126A] virtutum diversitate vivere debet, demonstratur. In sacerdotis quippe habitu aurum fulget, dum intellectus sapientiae resplendet. Cui hyacinthus, qui aerio colore emicat, adjungitur, scilicet ut in omne quod tractat, ad amorem coelestium surgat. Huic admiscetur regalis purpura, ut suggestiones daemonum veluti ex potestate regia comprimat. Coccus quoque bis tinctus superhumerali adjungitur, ut ante interni judicis oculos omnia virtutum bona ex charitate decorentur. Quae charitas, quia intellectu in Dei et proximi dilectione pendet, quasi ex duplici tinctura refulget. Cui bis tincto cocco retorta byssus adjungitur. De terra enim byssus virenti specie oritur, per quod candens decor munditiae, et corporalis castitas designatur. Quae videlicet byssus [Col. 1126B] retorta pulchritudini superhumeralis innectitur, quia tunc castimonia ad perfectum munditiae candorem ducitur, cum per abstinentiam caro affligitur. Siquidem pontifex et balteo praecingitur, per quod renum incentiva et luxuriae libidinum restringitur. Tabernaculum autem sacerdos ingrediens, in tunica tintinnabulis ambitur, ut videlicet vocem praedicationis habeat, ne superni inspectoris judicium ex silentio offendat. Mala quoque punica in tintinnabulis conjunguntur, ut per ejus doctrinam fidei unitas signetur. Quod autem prima parte tabernaculi quotidie sacerdos ad immolandas hostias introibat, instantia nobis quotidiana praecipitur, ut ab hoc loco, ubi populus Dei enutritur, vocibus coelestibus nunquam abscedamus, sed quotidie confessionis et [Col. 1126C] laudis, id est humilitatem animarum nostrarum, quae verae hostiae et spirituale sacrificium sunt, Deo offeramus, sicut ait Psalmographus: Sacrificium Deo spiritus contribulatus, cor contritum et humiliatum Deus non spernit (Psal. L). Illud autem, quod semel in anno pontifex, relicto populo, ingrediebatur in Sancta sanctorum, ubi erat propitiatorium, significat pontificem nostrum Jesum Dominum Christum, qui in carne positus, per totum annum erat cum populo; annum videlicet illum de quo ipse per Isaiam prophetam dicit: Spiritus Domini super me, eo quod unxerit me. Evangelizare pauperibus misit me, et vocare annum Domini acceptum, et diem propitiationis (Isai. LXI). Iste [Col. 1126D] ergo aeternus pontifex semel in isto anno, in die scilicet propitiationis introibit Sancta sanctorum, hoc est, completa dispensatione Incarnationis, nativitatis, passionis atque resurrectionis, penetravit coelos, intrans ad Deum Patrem per humanitatem, a quo nunquam discessit per divinitatem, ut eum humano generi propitium faciat, et pro omnibus in se credentibus per humanitatem intercedat.

Hucusque de spiritualibus summi pontificis Jesu Christi vestimentis, quibus indutus, coelum ingressus est, diximus; nunc iterum, si placet, qualiter illum testamenti veteris sacrificia praefiguraverint, [Col. 1127A] ex sanctorum Patrum dictis breviter ostendamus.

[(87) 1Kb] Liber Leviticus diversitates hostiarum enumerat quarum typus imaginem passionis Christi praeferebat. Namque postquam ille Deo Patri oblatus est, omnes illae hostiae cessaverunt, quae in typo vel umbra ejusdem praecesserant praefigurantes illum [(88) 1Kb] sacrificium, quod unus verus sacerdos, ipse videlicet mediator Dei et hominum obtulit. Cujus sacrificium [(89) 1Kb] promissivas figuras in victimis animalium celebrare ante oportebat pro emundatione futurae carnis et sanguinis: per quam unam victimam fieret remissio peccatorum de carne et sanguine contra haedos qui regnum Dei non possidebunt; quia eadem substantia corporalis in coelestem commutabitur [Col. 1127B] qualitatem. Ipse enim in vitulo propter virtutem crucis offerebatur; ipse in agno propter innocentiam; in ariete propter principatum; in hirco propter similitudinem carnis peccati, ut de peccato damnaret peccatum (Rom. VIII). In turture et columba propter Deum; quia mediator Dei et hominis Christus Jesus in duarum substantiarum conjunctione ostendebatur. Porro in similaginis conspersione credentium per aquam baptismatis collectam Ecclesiam, quae corpus Christi est, perspicue demonstrabat. Nos autem, fratres charissimi, moraliter Deo vitulum offerimus, cum carnis superbiam vincimus; agnum, cum irrationabiles et insipientes motus reprimimus; haedum, dum lasciviam superamus; [Col. 1127C] columbam, dum simplicitatem mentis conservamus; turturem, cum castitatem custodimus; panes azymos, cum non in fermento veteri, sed in azymis sinceritatis et veritatis ambulamus (I Cor. V).

[(90) 1Kb] In exordio autem Levitici libri quatuor genera principalium oblationum describuntur, quae in odorem suavitatis Domino offerri jubentur, quibus ille aeternus pontifex specialiter praefiguratur. Primum scilicet de armento, vitulum sine macula; secundum, agnum de ovibus; tertium, turturem et columbam; quartum similam azymam, oleo litam, clibano coctam. Reliqua autem sacrificia pro qualitatibus causarum in persona populi offerebantur. Primum itaque sacrificium, vitulum scilicet de armento, Christum significat ex patriarcharum progenie [Col. 1127D] descendentem. Hic aratro crucis suae terram carnis nostrae perdomuit, atque Spiritus sancti semine virtutum fruge ditavit. Iste vitulus sine macula est, quia sine peccato ad passionem ducitur. Offertur autem non in tabernaculo, sed ad ostium tabernaculi, quia extra castra passus est ipse magnus pontifex (Hebr. XIII.) Per filios Aaron sacerdotis offertur sanguis ejus: quod de Anna et Caipha intelligitur qui concilium facientes effuderunt sanguinem innocentem ipsius. Secunda hostia, agnus de ovibus sine macula oblatus, id est Christus propter [Col. 1128A] innocentiam figuratur. Hic est Agnus, qui per Isaiam prophetam occidendus propter scelera populi dicitur: Tanquam ovis, inquit, ad occisionem ducetur, et sicut agnus coram tondente se obmutescet, et sic non aperiet os suum (Isai. LIII), etc. Quod iste propheta veridicus praenuntiavit futurum, nos indubitanter jam credimus factum. Oculi quippe apostolorum, qui eumdem Agnum Dei sine macula in carne viderunt, ejusque passioni, resurrectioni atque in coelum ascensioni praesentes exstiterunt; nostri procul dubio oculi fuerunt. Hic est ille Agnus, qui per Joannem Baptistam primum ostenditur mortalibus. Ecce, inquit, Agnus Dei, ecce qui tollit peccata mundi (Joan. I). Bene autem in sacrificiis agnus offerebatur, ut innocentiae et passionis Christi figura [Col. 1128B] demonstraretur. Bene et haedus quia per ejus mortem auctor peccati diabolus agnoscitur victus, et apud inferos religatus atque captivus.

Tertium sacrificium dicitur turtur et columba. Turtur castissimam in hoc loco Christi carnem significat; columbam Spiritus sancti figuram habere Joannes evangelista declarat, dicens: Super quem videris Spiritum sanctum sicut columbam descendentem, hic est, qui baptizat in Spiritu sancto (ibid.). Ac per hoc turturem et columbam [(91) 1Kb] , id est carnem Christi Spiritui sancto sociatam per mysterium passionis, sacrificium Deo est in odorem suavitatis. Ista tria sacrificia offert Christus Jesus Deo Patri secundum humanitatem, per quam etiam interpellat [Col. 1128C] pro nobis apud Patrem, qui cum eodem Patre et Spiritu sancto unus Deus est secundum divinitatem. Ipse nunc apparet per humanitatem vultui Dei pro nobis intercedens; ipse per divinitatem cum eodem Patre et Spiritu sancto ubique regnat cuncta bona nobis tribuens.

Tria igitur praedicta sacrificia offert Deo Patri Jesus Christus secundum quod homo est; quartum vero sacrificium de simila offert anima Ecclesiae catholicae figuram praesignans, quae ex convenientibus membris quasi simila, ex multis credentium granis collecta est, et legis atque Evangeliorum mola in littera et spiritu reparat [(92) 1Kb] , per aquam etiam baptismatis adunata, chrismatis oleo peruncta, sancti [Col. 1128D] Spiritus igne solidata, et per humilitatem spiritus Deo hostia placens effecta.

Gratias itaque, fratres charissimi, agamus Deo Patri, qui nos eripuit de potestate tenebrarum, et transtulit in regnum filii dilectionis suae (Coloss. I). De potestate quippe tenebrarum, hoc est de ministris inferni, et de ignorantia peccati nos eripuit; quia vere dominabantur nobis: et transtulit in regnum, hoc est in coelum, ut essemus regnum filii dilectionis suae, aeterni videlicet pontificis Jesu Christi: [Col. 1129A] In quo habemus redemptionem et remissionem peccatorum; qui est imago Dei invisibilis, primogenitus omnis creaturae. Redemptio est, potestate diaboli destructa, facultas libertatis. Ipse quippe Dei Filius imago est Patris; sed aliter est imago regis in nummo, aliter in Filio. Nos sumus nummus in quibus est imago Dei, scilicet Christus Filius. Nulla imago Dei debet coli, nisi illa, quae hoc est quod ille; nec ipsa pro illo, sed cum illo. Ipse quippe est imago Patris invisibilis, plene scilicet Patri similis. Deo Patri est coaeternus, primo ipse solus omnis creaturae genitus. In ipso condita sunt universa in coelis et in terra, visibilia et invisibilia sive throni, sive dominationes, sive principatus, sive potestates. Omnia, inquit, condita sunt in ipso, subaudi, etiam elementa; [Col. 1129B] unde facta sunt omnia. Ita per ipsum quod et ante erant vita in ipso [(93) 1Kb] . Vel omnia sunt in ipso, quia eum non excedunt magnitudine, latitudine, vel altitudine, quia est immensus. Vere genitus est ante omnem creaturam; quia per ipsum omnia condita sunt, quae in coelis, et quae in terra; visibilia, sol videlicet et luna, et invisibilia, angeli scilicet et animae; etiam et haec altissima, throni videlicet, dominationes, principatus et potestates. Sicut natus est ante omnia de Deo Patre, ut omnia crearet, sic homo factus, a morte primus resurrexit, ut omnia restauraret, semperque sit primus et princeps. Unde ait septem Ecclesiis, id est septiformi Ecclesiae, Joannes evangelista in Apocalypsi sua: Gratia vobis, et pax ab eo qui est, et qui erat, et qui venturus [Col. 1129C] est; et a Jesu Christo, qui est testis fidelis, primogenitus mortuorum, et princeps regum terrae (Apoc. I). Caeteri homines habent in se verbum Dei, sed de nullo eorum dicitur: Verbum caro factum est (Joan. I) Deus ergo et homo Christus Jesus excellentius assumptus, quasi personam sapientiae Dei gerit, ut caput, in quo sunt omnes sensus, personam animae demonstrat, quae totum corpus vivificat. Filius quippe secundum divinitatem in nullo est minor Patre. Omnia ergo per ipsum, et in ipso creata sunt, et ipse est ante omnes; scilicet, quia nullus ei est aequalis, etiam secundum quod homo est; et omnia in ipso constant, quia, sicut cum Patre omnia creavit, ita omnia cum eo sustinet et regit; et ipse est [Col. 1129D] caput corporis Ecclesiae, qui est principium, promogenitus ex mortuis, ad hoc videlicet, ut sit in omnibus ipse primatum tenens. Est ipse caput Ecclesiae, id est corporis, quia ita se habet ad Ecclesiam, sicut caput ad corpus: sed cum Ecclesia ab Abel justo coepit, quomodo caput ejus est? Bene scilicet; quia est principium Ecclesiae, id est fundator. Revera est principium Ecclesiae, caput scilicet, rector et fundator; quia est primogenitus ex mortuis, ad hoc videlicet, ut sit ipse in omnibus tam prioribus quam sequentibus, primatum, id est dominium tenens: Quia in ipso complacuit omnem plenitudinem divinitatis habitare; et per eum reconciliari omnia, in ipsum [Col. 1130A] pacificans per sanguinem crucis ejus sive quae in coelis, sive quae in terra sunt. Bene primatum habet Christus Dei et hominis Filius, non solum quia est primogenitus, sed etiam quia complacuit Trinitati, quod in ipso omnis plenitudo sapientiae non solum esset, sed etiam habitaret; et reconciliaret omnia, Judaeos scilicet et gentiles, non per aliam hostiam, sed per sanguinem crucis, quae turpior mors est caeteris mortibus: omnia dico, quae in coelis, et quae in terra sunt, scilicet omnes coelestes virtutes, atque omnes electos ad aeternam vitam praedestinatos. Deo Patri placuit per Christum reconciliare omnia, et ipse pacificavit gratis per suum sanguinem coelestia et terrestria, quia per ipsum patet homini introitus in coelum. In eo quippe habitat omnis plenitudo divinitatis [Col. 1130B] corporaliter (Coloss. II), et ideo per se omnia potest. Ipse quoque in sua divinitate manens, poterat antiqui hostis vires frangere, nosque ab ejus potestate eripere; sed potius ex totius aeterno Trinitatis consilio, in qua ipse tertia [(94) 1Kb] est persona, elegit humiliter formam servi suscipere, et in ea ipsum humani generis inimicum expugnare. Humiliavit semetipsum, factus particeps mortis nostrae, ut nos redimeret de diaboli servitute. Seipsum exhibuit humilem, cum sit Altissimus, ut a damnatione perpetua liberaret humanum genus. Itaque, fratres charissimi, quia Dominus noster Jesus Christus humiliter pro nobis dignatus est nasci, pati, mori et resurgere; et nos illius exemplo invicem debemus humilitatem exhibere. Ipse quippe passus est pro nobis, [Col. 1130C] compassionis et humilitatis nobis relinquens exemplum, ut sequamur vestigia ejus (I Petr. II). Unde Paulus apostolus nos ad patientiam et humilitatem cohortans, ait:

Hoc sentite in vobis, quod et in Christo Jesu (Philipp. II). Ac si diceret: Sicut Christus non quaesivit sua, sed nostra, ita nos invicem per charitatem onera nostra portare debemus. Experimento itaque cognoscatur esse in vobis quod et in Christo fuit: Qui cum in forma Dei esset, non rapinam arbitratus est esse se aequalem Deo; sed semetipsum exinanivit, formam servi accipiens. Praemittit Apostolus alta de Christo, ut hi in quibus locus est abjectionis, non dedignentur humiliari: Non rapinam arbitratus est [Col. 1130D] esse se aequalem Deo. Quasi diceret: Scivit se esse aequalem Deo, non rapinam faciens, id est non usurpando quod suum non esset, ut diabolus et primus homo fecerunt. Vel, non est arbitratus se aequalem esse Deo secundum humanitatem, quod esset rapinam facere, id est non suum praesumere, sed semetipsum exinanivit formam servi accipiens. Exinanisse est ab invisibilitatis suae magnitudine se visibilem demonstrasse. Ac si apertius dicatur: Qui cum in forma Dei esset, id est in plena Dei Patris essentia; non rapinam arbitratus est esse se aequalem Deo (quia vere erat aequalis per naturam), sed semetipsum exinanivit. Quamvis in forma Dei manens quod erat, [Col. 1131A] tamen formam servi accipiens, quasi dignitatem exuit, dum formam servi sibi univit forma Dei. Et ne putares formam servi in hoc immortalem fieri, subjungit, dicens: In similitudine hominum factus, id est passibilis et mortalis, et habitu inventus ut homo. Habitus est susceptio hominis quasi vestis, quae non mutat quod vestit. In similitudine, inquit, hominum factus, qui non erat factus; et etiam suo habitu, id est conversatione, inventus volenti experiri. Ut homo comedit, bibit, dormivit, etc.

Humiliavit semetipsum factus obediens usque ad mortem, mortem autem crucis. Ac si diceret: Humiliavit semetipsum, scilicet tam altum, factus obediens Deo Patri, non solum sustinendo convicia, vel opprobria, sed usque ad mortem; non quamlibet, sed [Col. 1131B] usque ad mortem crucis, quae ignominiosior est caeteris mortibus. Propter quod et Deus exaltavit illum, et donavit illi nomen, quod est super omne nomen, ut in nomine Jesu omne genu flectatur coelestium, terrestrium et infernorum. Ac si apertius diceret: Deus illum secundum humanam naturam supra omne quod creatum est, exaltavit: in quo et divina natura potest dici exaltata secundum ostensionem, quod coepit sciri quod erat; sicut in assumptione carnis dicitur exinanita. Donavit illi Deus Pater nomen, quod est super omne nomen. Hoc et ante resurrectionem habuit, sed post resurrectionem et ascensionem, quod erat in evidenti positum est, ut daemones et homines illud scirent.

[(95) 1Kb] Aperte dicit Apostolus Christum propterea [Col. 1131C] exaltatum per passibilitatis, resurrectionis et ascensionis gloriam; quia est humiliatus per passionis obedientiam. Humilitas ergo passionis meritum fuit exaltationis, et exaltatio praemium humilitatis. Beatus quoque Augustinus praemissum exponens capitulum, ait: Ut Christus clarificaretur resurrectione atque ascensione, prius humiliatus est passione. Humilitas ergo claritatis est meritum, claritas vero humilitatis est praemium: sed in forma servi factum est hoc totum. Semper enim in forma Dei claritas fuit, et erit [(96) 1Kb] . Christo etiam donavit Deus Pater nomen, quod est super omne nomen, videlicet honorificentiam, qua vocatur Deus. Habuit enim hoc nomen Dei Filius, in quantum Deus est, ab aeterno per naturam; [Col. 1131D] in quantum vero homo factus est, habuit illud ex tempore per gratiam. Verumtamen beatus Augustinus dicit: Homini donatum esse illud nomen, non Deo; quia illud habuit, cum in forma Dei tantum erat. Sed cum dicitur: Propter quod illum exaltavit, et donavit illi nomen, quod est super omne nomen; satis apparet, propter quod exaltavit eum, scilicet propter obedientiam; et in qua forma exaltatus sit. In qua enim forma crucifixus est, in ea exaltatus est, et in ea donatum est ei nomen, ut cum ipsa forma servi nominetur unigenitus Filius Dei. Hoc illi donatum est homini, quod jam habebat ipse Deus in forma Dei. Hoc igitur per gratiam accepit, ut ipse existens homo, [Col. 1132A] vel subsistens in forma servi, id est in anima et carne, nominetur et sit Deus, et in nomine illius omne genu flectatur, coelestium, terrestrium et infernorum, angelorum scilicet, hominum atque inferni ministrorum. Et tandem omnis lingua, bonorum videlicet et malorum, confiteatur, volendo nolendo, quia Dominus Jesus Christus in gloria est Dei Patris, aequalis videlicet Patri secundum divinitatem, ad cujus dexteram sedet. Ipse quippe moriendo factus est hostia nostrae liberationis; resurgendo accepit a Deo Patre gloriam impassibilitatis et immortalitatis; ascendendo autem ad coelos, aperuit nobis januam regni coelestis.

Decreverat quippe Deus in mysterio, alto justoque suo consilio, ut ait beatus Ambrosius [(97) 1Kb] , propter [Col. 1132B] primi hominis peccatum non intromitti hominem in paradisum, id est ad Dei contemplationem non admitti, nisi in uno homine tanta existeret humilitas, quae omnibus suis sufficere posset, sicut in primo homine tanta fuit superbia, quae omnibus suis nocuit. Non est autem inventus inter homines aliquis, quo id posset impleri, nisi Leo de tribu Juda, qui aperuit librum et solvit signacula ejus (Apoc. V), implendo in se omnem justitiam, id est consummatissimam humilitatem, qua major esse non potest. Nam alii homines debitores erant, et vix unicuique sua virtus atque humilitas sufficiebant. Nullus itaque eorum hostiam poterat sufficientem offerre reconciliationi nostrae. Sed Christus Deus et homo sufficiens et perfecta fuit hostia, qui multo amplius est humiliatus, amaritudinem mortis [Col. 1132C] gustando, quam ille Adam superbivit per esum vetiti ligni noxia delectatione perfruendo. Si igitur illius superbia omnium posterorum exstitit ruina, ipsum de paradiso mittens foras aliisque occludens januam; multo magis Christi humilitas, qua mortem gustavit, ingressum regni coelestis omnibus suis, impleto Dei decreto, aperire valuit, atque decreti delere chirographum. Per aliam itaque hostiam non potuit aperiri regni coelestis aditus, et fieri salus, nisi per mortem, et resurrectionem, atque ascensionem cujus tanta fuit, ut dictum est, humilitas et patientia, ut ejus merito pateret credentibus in eum regni coelestis aditus. Magna ergo in morte unigeniti Filii Dei et Virginis nobis praestita sunt, ut redire nobis in coelestem [Col. 1132D] patriam liceat, sicut olim in morte summi pontificis his, qui ad civitates refugii confugiebant, secure ad propria remeare licebat (Num. XXXV).

Non est ergo inventus, ut dictum est, qui de potestate tenebrarum redimere posset humanum genus, nisi Leo de tribu Juda, qui aperuit librum, et solvit signacula ejus. Ipse quippe supra omnes est, quia non purus homo, sed verus Deus et verus homo est. De quo beatus Joannes Baptista ait: Qui de terra est, de terra loquitur; qui autem de coelo venit, super omnes est. (Joan. III). Ac si diceret: Qui de terra est, hoc est de terrenis parentibus natus, terrenus est et de terra loquitur, ex se videlicet [Col. 1133A] terrena sapit et dicit. Qui autem de coelo venit, Christus scilicet de Deo Patre in mundum; supra omnes est, id est supra homines et angelos. Mediator quippe Dei et hominum homo Christus Jesus supra omnes sanctos homines est, quia conceptus et natus de Virgine sine peccato est. Est etiam super omnes angelos; quia resurgens a mortuis, et ascendens in coelum super omnes coelestes ordines, hoc est in dextera Dei Patris, est exaltatus.

Unde Ezechiel propheta de sibi ostensis pennatis animalibus ait: Erat super capita animalium similitudo firmamenti, quasi crystalli horribilis extenti super capita eorum desuper (Ezech. I). Quid de hoc versiculo beatus Gregorius dicat solerter audiamus. Haec, inquit [(98) 1Kb] , largiente Domino, duobus modis exponimus, [Col. 1133B] ut lectoris judicio quid eligendum censeat relinquamus. Possunt enim firmamenti nomine coelestes potestates intelligi. Quod firmamentum recte quasi aspectus crystalli dicitur, quia videlicet crystallum forte quidem nimis est, sed ex aqua consolidatur, et natura angelica, quando creata est, liberum arbitrium accepit, ut utrum vellet, in humilitate persisteret, et in omnipotentis Dei conspectu permaneret; an in superbiam labaretur [(99) 1Kb] et a beatitudine caderet per similitudinem a qua fuit. Sed quia cadentibus aliis sancti angeli in sua beatitudine permanserunt, atque hoc in munere acceperunt, ut cadere omnino non possint; in eis natura sua, quia jam duci mutabiliter non potest, quasi in magnitudine crystalli durata est. Quod crystallum horribile extensum super capita animalium [Col. 1133C] dicitur; quia illae potestates angelicae, quae omnipotentis Dei conspectui assistunt nobis adhuc in hac corruptione positis terribiles atque pavendae sunt: quarum nunc gaudia, quia sensum nostrarum mentium excedunt, super capita animalium esse memorantur. Quis enim in carne corruptibili positus comprehendere valeat quae sit illa angelorum ineffabilis et sine fine laetitia? quae beatitudo sine defectu vultum videre Creatoris atque in ejus delectatione sine immutatione persistere? Potest etiam firmamenti nomine ipse per figuram Redemptor noster intelligi, verus Deus super omnia, et factus inter omnia homo, scilicet perfectus, in quo natura nostra apud Patrem confirmata est. De quo etiam per Psalmistam Deo [Col. 1133D] Patri prophetando dicitur: »Fiat manus tua super virum dexterae tuae, et super filium hominis quem confirmasti tibi (Psal. LXXIX).«

Utramque profecto naturam Redemptoris nostri, divinam scilicet et humanam, hoc loco Propheta praemonstrat, cum super virum dexterae Dei, et super filium hominis manum Dei esse postulat. Dextera quippe Dei Filius Dei est, digitus Dei Spiritus sanctus est, et filius hominis filius est Virginis. Quis est ergo vir dexterae Dei, nisi Virginis filius ab unigenito Dei Patris Verbo susceptus, et cum eo [Col. 1134A] una persona effectus? Dicat itaque David propheta voto et desiderio Deo Patri de confirmatione Redemptoris nostri: Fiat manus tua super virum dexterae tuae, et super filium hominis quem confirmasti tibi. Ac si aperte dicat: Da ei potestatem omnis carnis, quia filius hominis est; et tu confirmasti eum tibi, quando vox tua paterna super eum audita est, dicens: Hic est Filius meus dilectus, in quo mihi complacuit (Matth. III). Hoc loco Propheta futuri temporis usus est verbis. Ac si diceret: Cum venerit plenitudo temporis, fiat manus tua, scilicet operatio incarnationis, super virum dexterae tuae, id est super Christum; sicut apud te firmiter statuisti in praedestinatione suo tempore, ducas ad effectum.

Humana ergo natura, ut dictum est, priusquam a [Col. 1134B] Creatore omnium susciperetur, terra erat; nam firmamentum non erat. Peccanti quippe homini dictum est: »Terra es, et in terram ibis (Gen. III).« Ac postquam assumpta est ab auctore omnium et in coelis sublevata, atque super angelos exaltata, firmamentum facta est, quae prius terra fuerat. Sed firmamentum, quod super capita animalium aspicitur, cujus habet similitudinem, subinfertur cum dicitur: »Quasi aspectus crystalli horribilis.«

Quid beatus Isidorus de crystalli natura dicat, audiamus [(100) 1Kb] . Crystallus, inquit, lapis resplendens aquosus colore dicitur, quod nix sit glacie durata per annos plurimos, unde et nomen ei Graeci dederunt. Gignitur autem in Asia, et Cypro, et maxime in septentrionum Alpibus, ubi nec aestate sol ferventissimus [Col. 1134C] invenitur. Ideoque ipsa diuturna et annosa duritia reddit hanc speciem qua [(1) 1Kb] crystallus dicitur. Hic oppositus radiis solis, adeo rapit flammam, ut aridis fungis vel foliis ignem praebeat. Fungus [(2) 1Kb] in arboribus invenitur, et aqua excoquitur, ad solem exsiccatur, sicque ab igne lapide excusso facile succenditur, qui etiam vulgo esca vocatur. Usus crystalli etiam ad pocula destinatur, nihilque aliud quam frigidum pati potest. Ad ea igitur quae superius omisimus necesse est ut redeamus.

»Similitudo, inquit [(3) 1Kb] , firmamenti super capita animalium, quasi crystalli horribilis.« Crystallum vero, ut dictum est, ex aqua congelascit, et robustum fit. Scimus autem quanta sit aquae mobilitas. Corpus [Col. 1134D] vero Redemptoris nostri, quia usque ad mortem passioni subjacuit, aquae simile juxta aliquid fuit; quia nascendo, crescendo, lassescendo, esuriendo, sitiendo, moriendo, usque ad passionem suam per momenta temporum mobiliter decurrit. Cujus cursum Propheta intuens, ait: »Exsultavit ut gigas ad currendam viam, etc. (Psal. XVIII)« Sed quia per resurrectionis. atque ascensionis gloriam ex ipsa sua corruptione in incorruptionis virtute convaluit, quasi crystalli more ex aqua induravit, ut in illo et haec eadem natura esset, et ipsa jam quae fuerat, corruptionis [Col. 1135A] mutabilitas non esset. Aqua ergo in crystallum versa est, quando corruptionis ejus infirmitas per resurrectionem suam ad incorruptionis est firmitatem mutata.

Sed notandum quod hoc crystallum horribile, id est pavendum, dicitur. Quis autem nesciat cujus pulchritudinis sit crystallum? Et est mirum, quomodo in hoc crystallo conveniat pulchritudo cum pavore. Sed omnibus vera scientibus constat quia Redemptor humani generis, et speciosus justis, et terribilis erit injustis.

Iterum post pauca subjungit, dicens: »Et super firmamentum, quod erat imminens capiti eorum quasi aspectus lapidis sapphiri similitudo throni. Et super similitudinem throni similitudo quasi aspectus [Col. 1135B] hominis desuper (Ezech. I).« [(4) 1Kb] Quid per thronum, nisi illae virtutes angelicae designantur, quae ipsos quoque angelos dignitate loci superioris excedunt? Nam cum angeli nuntii dicantur, et saepe angeli ad annuntiandum quaedam hominibus veniunt: throni vero missi ad ministerium, nuntii nunquam leguntur; quia eis videlicet longe sublimius Creator omnium praesidet. Unde Paulus apostolus ordinem coelestium agminum, quos in tertio coelo viderat, describens, ait: »Sive throni, sive dominationes, sive principatus, sive potestates: omnia per ipsum, et in ipso creata sunt (Coloss. I).« Thronos igitur ante eos angelorum ordines dixit, quibus illos praelatos esse cognovit. Bene autem thronus lapidi sapphirino comparatur, quoniam lapis sapphirinus aereum habet colorem. [Col. 1135C] Virtutes ergo coelestium ordinum lapide sapphirino designantur, quia hi spiritus quibus Deus omnipotens altius praesidet [(5) 1Kb] , superioris loci in coelestibus dignitatem tenent. Super thronum vero similitudo hominis; quia et super illas virtutes, quae ipsos angelos antecedunt nostri, est gloria Redemptoris.

Notandum ergo qui ordo servatur. Super animalia enim firmamentum, super firmamentum thronus, super thronum vero hominem esse describitur; quia et super sanctos homines, adhuc in hac corruptione corporis viventes, angeli; et super angelos, superiores et Deo proximae angelicae potestates; super potestates vero Deo proximas elevatus est mediator Dei et hominum [Col. 1135D] homo Christus Jesus.

Sin vero, ut praediximus, firmamenti nomine Mediator Dei et hominum per assumptam humanitatem debet intelligi, quia sub unius nominis appellatione solent prophetiae spiritus multa signari: vox super firmamentum facta est, quae super baptizatum Dominum de coelo sonuit, dicens: »Tu es Filius meus dilectus, in te complacui mihi (Luc. III).« Vel sicut per alium evangelistam dicitur: »Hic est Filius meus dilectus, in quo mihi complacuit (Matth. III).« Quaeramus ergo quomodo hanc vocem animalia audiunt, et alas deponunt. Habacuc propheta requisitus, [Col. 1136A] dicat: »Domine, audivi auditum tuum, et timui; consideravi opera tua, et expavi (Habac. III).« Iste dum timuit, alas deposuit. Omnis enim qui poenitendo corrigit mala quae fecit, eo ipso quo poenitet se sibi displicuisse indicat, quia quod prave gessit emendat. Quisquis igitur poenitentia compunctus emendat malum quod egit, elationis et tumoris humiliter alas deponit. Quid est autem quod Pater de Filio loquitur, dicens: »In quo mihi complacui?« Deus Pater omnipotens videlicet, sicut intelligi ab hominibus poterat, humano modo locutus est de peccatoribus, dicens: »Poenitet me fecisse hominem super terram (Gen. VI).« Quasi enim sibimetipsi displicuit in peccatoribus, quos creavit. In solo autem sibi Unigenito Domino nostro Jesu Christo [Col. 1136B] complacuit, quia unum inter homines hominem creasse eum non poenituit, in quo peccatum nullum omnino invenit, sicut de illo Psalmista ait: »Juravit Dominus, et non poenitebit eum: Tu es sacerdos in aeternum secundum ordinem Melchisedech (Psal. CIX).«

[(6) 1Kb] Poenitere Deum dicitur, non tamen quod more nostro pro praeteritis operibus poeniteat. Qui enim novit omnia antequam fiant (Dan. XIII), pro transactis suis actibus poenitere non potest. Poenitentia ergo Dei est statuta mutare, et quod prius aliter inchoatum fuerat, in aliud exigentibus culpis ipso permittente transmutari, sicut de Saule legitur, poenituisse Deum, qui illum regem constituerat (I Reg. XV). Sicut etiam nunc videmus actum in [Col. 1136C] populo Judaeorum, qui cum esset populus Dei (Ose. II), ob impietatem suam factus est Synagoga Satanae. De malo vero in bonum, sicut accidit in populo gentium, qui ante non populus, nunc autem per gratiam Christi populus Dei factus est. Hoc etiam modo occulto Dei judicio, Judas de apostolatus gradu lapsus, in inferni barathrum demersus est (Act. I). Latro vero post crimen rapacitatis de cruce ad paradisum perductus est (Luc. XXIII). Hanc ergo mutationem de bono in malum, sive de malo in bonum, quae occulto justoque Dei judicio per justitiae suae severitatem, sive per suam misericordiam fit, poenitentiam ejus dicimus.

[(7) 1Kb] In solo ergo Redemptore nostro, ut dictum est, [Col. 1136D] Deo Patri sibi complacuit, quia in solo illo non invenit culpam, unde se reprehenderet quasi per poenitentiam. Sancta itaque animalia vocem super firmamentum audiunt et pertimescunt, quia ipse Dei Virginisque Filius solus sine peccato est, et in ejus innocentia aspiciunt in quantis ipsi quotidie delinquant, quae necesse est ut incessanter defleant. Sancta quoque animalia, id est sancti homines considerant, quia etiam ipse auctor vitae sine passionis labore ex hac vita non exivit. Et haec ergo vox super firmamentum facta est; quia omnipotentis Dei Patris sententia etiam de morte ac resurrectione Unigeniti [Col. 1137A] processit. Sed cum vox super firmamentum fit, stant animalia, et submittunt alas suas; quia sancti quique cum ipsum quoque Unigenitum flagellatum in hoc mundo conspiciunt, deponunt quidquid de suis meritis praesumunt. Nam si ipse hinc sine flagello non exivit, qui sine peccato venit; quomodo flagellis digni non erunt, qui in hunc mundum cum peccato venerunt? Ipsum ergo firmamentum, quod est super capita animalium, id est quod transcendit mentes justorum habet super se vocem; quia Redemptor noster eam quam cum Patre disposuit ex divinitate, sententiam pertulit in carne. Quam audientes justi terrentur, omnemque de suis viribus praesumptionem deponunt. Quibuslibet enim virtutibus polleant, qualiter digna est vita peccatorum, cum et illius vita pro nobis [Col. 1137B] flagello subjacuit, quae subdita nulli peccato fuit?

Sed ecce gravis nobis quaestio oritur, cum dicitur, quia »super firmamentum, quod erat imminens capiti eorum, quasi aspectus lapidis sapphiri similitudo throni.« Si enim per firmamentum Dominus, et per lapidem sapphirinum et similitudinem throni summae illae potestates angelicae figurantur, quomodo super firmamentum, id est super Dominum esse credendae sunt, cum et mox subditur: »Et super similitudinem throni, similitudo quasi aspectus hominis desuper?« Nam si ita, ut dictum est, firmamento exprimitur Dominus, et rursus homo accipitur Dominus, qua ratione potest intelligi, et ipse super [Col. 1137C] thronum, et ipse sub throno? Sed astrictos hujus quaestionis nodos quo loquimur, quia flatu sancti Spiritus, quae clausa sunt, ipse solvit, aperit. Incarnatus enim Unigenitus Patris, per hoc quod homo factus est, infra angelos fuit, sicut de illo Propheta ait: »Minuisti eum paulo minus ab angelis; gloria et honore coronasti eum, et constituisti eum super opera manuum tuarum (Psal. VIII).«

Ac si Propheta Deo Patri loqueretur, dicens: Non solum aliis hominibus humana natura est humiliata, sed etiam in Christo, quia humiliasti eum qui est caput omnium fidelium, minus ab angelis; quia videlicet passibilis, mortalis; sed paulo, quia in multis aliis superat angelos, quibus imperat. Ac aperte dicat: Paulo illum minuisti, sed postea [Col. 1137D] coronasti eum gloria, id est corporis incorruptibilis claritate, et honore, videlicet ut omnibus sit venerabilis. Et bene ait, coronasti, quia circulus mundi, qui est quasi similis coronae, ad fidem ejus venit. Sequitur: Et constituisti, id est stabilisti eum super opera manuum tuarum. Quia ergo angeli sunt opera manuum Dei, et super eos constitutus est Unigenitus Dei Filius, ideo sequitur: Omnia subjecisti sub pedibus ejus, hoc est sub dominio potestatis illius. Oves, inquit, et boves universas, insuper et pecora campi. Cur relictis altioribus, scilicet exercitibus angelorum et ipsis hominibus, haec ima, scilicet oves, et boves, et pecora campi enumerat? Sed mystice haec intelligenda sunt. Oves ergo innocentes homines dicit; boves vero dicit [Col. 1138A] illos qui operantes terram, nos faciunt fructificare. Hoc etiam de angelis et hominibus dicitur, ut de omnibus probet quod subjecti sunt Christo. Subjecisti, inquit, oves, id est innocentes tam angelos quam homines; et boves, scilicet doctores arantes et triturantes, qui in vinea Domini vomere spirituali arbusta criminum conscindunt. Boves dico universas: feminino genere utitur, videlicet ut notet fructificantes, qui semine verbi Dei hominum corda fructificare faciunt, et illi sunt homines et angeli. Sequitur: Insuper et pecora campi. Per hoc quod dicit, insuper et pecora campi, distinguit hoc a praedictis sanctis. Haec enim pecora sunt acina, sicut praedicti sancti sunt vinum. Pecora campi, id est carnales homines in amplitudine voluptatum [Col. 1138B] viventes.

Ipse itaque Dei et Virginis Filius per hoc quod homo factus est, sub throno est, quia paulo est ab angelis minoratus. Per hoc vero quod Deo Patri coaeternus et consubstantialis est, super thronum est, id est super omnes coelestium ordinum potestates est exaltatus, quia omnia subjecta sunt sub pedibus ejus. Resurgens a mortuis, et ascendens in coelum, in dextera Dei Patris sedet, omnibusque angelicis potestatibus praesidet. Unde ipse ait in Evangelio: »Data est mihi omnis potestas in coelo et in terra (Matth. XXVIII).« Firmamentum ergo sub throno, et homo super thronum est, quia per humanae assumptionem naturae et ipse est sub angelis natus, et ipse [Col. 1138C] super angelos exaltatus. Qui et priusquam per resurrectionis exaltaretur gloriam, divinitate super angelos fuit; sed tamen angelis, ut dictum est, humanitate minoratus, ex qua et morti subjacuit. At postquam mortem resurgendo calcavit, humanitatem suam etiam potestatibus archangelorum superposuit. Prius itaque thronos super firmamentum, et postmodum hominem super thronum visum esse describitur; quia humani generis Redemptor humanitatem, quam descendendo sub angelis assumpsit, ascendendo super angelos exaltavit. Sic vero factum eum sub angelis dicimus, sicut factum sub lege, praedicante Apostolo, audivimus (Galat. IV). Assumptam ergo humanitatem sub angelis accipimus pro ea minoratione in qua apparere est dignatus. Nam mox ut Verbum caro factum [Col. 1138D] est, mox Deus homo potestate super angelos fuit. De ipso quippe evangelista ait: »Ecce angeli accesserunt, et ministrabant ei (Matth. IV).« Sed tamen ut humanitatis ejus infirmitas monstraretur, rursum de eo scriptum est: »Apparuit illi angelus de coelo confortans eum (Luc. XXII).« In documento ergo utriusque naturae, huic angeli ministrare et confortare hunc angelus describitur. Unus quippe est in utraque natura, quoniam qui Deus ante saecula exstitit, homo factus est in fine saeculorum. Cui tamen ante passionem suam et angeli ministrant, et hunc angelus confortat; post passionem vero, resurrectionem atque ascensionem ejus, huic angeli ministrare possunt, sed jam hunc confortare non possunt, quia, sicut praedictum est, etsi prius firmamentum sub throno [Col. 1139A] apparuit, jam tamen homo super thronum est: in cujus persona ut sanctus propheta conjunctionem utriusque naturae, divinae scilicet et humanae, se vidisse ostenderet protinus adjunxit: »Et vidi quasi speciem electri (Ezech. I).« Quid est quod aspectus hominis videtur in throno, quasi species electri, nisi quod in electro, sicut longe superius diximus, aurum argentumque miscetur, ut res una ex metallis duobus fiat? In qua et per argentum auri claritas temperetur, et per auri claritatem species argenti clarescat. In Redemptore autem nostro utraeque naturae, scilicet divinitatis et humanitatis, inconfuse atque inseparabiliter sibimet sunt unitae, ut et per humanitatem divinitatis ejus claritas nostris potuisset oculis temperari, et per divinitatem humana in ea natura claresceret, [Col. 1139B] atque in coelis exaltata fulgorem, ultra hoc quod creata fuerat, haberet. Misericorditer ergo, ut dictum est, humanitatem nostram suscepit, et potenter eam super omnes coelestes ordines beatorum spirituum exaltavit.

In descensione quippe sua assimilatus est vulturi super cadaver descendenti, in ascensione vero sua assimilatus est aquilae ad sublimia, id est ad coelum praedam subvehenti. De coelis super humani generis cadaver, sicut vultur ad escam descendens, ipsum de morte ad vitam revocavit, rursumque ut aquila ad coelum volans, cadaver illud, id est humanitatem nostram secum ferens, in dextera Patris collocavit [(8) 1Kb] . Recte quoque Dei et Virginis Filius vulturis [Col. 1139C] appellatione signatur. Vultur quippe dum volat, si jacens cadaver conspicit, ad esum se cadaveris deponit. Et plerumque sic in morte capitur, dum ad mortuum animal de summis venit. Recte ergo mediator Dei et hominum Jesus Christus vulturis appellatione figuratur, quia manens in altitudine suae divinitatis, quasi a quodam sublimi volatu cadaver nostrae mortalitatis conspexit in infimis, et sese de coelestibus ad ima submisit. Fieri quoque propter nos homo dignatus est, et dum mortuum animal, scilicet humanum genus, quod in peccatis mortuum erat, petiit, mortem apud nos qui apud se erat immortalis, invenit. Unde beatus Job cum de Judaici populi reprobatione loqueretur, ait: Semitam ignoravit avis, nec intuitus est oculus vulturis (Job [Col. 1139D] XXVIII). Hujus vulturis oculus ipsa nostrae resurrectionis intentio fuit, quia ipse post triduum mortuus ab aeterna morte nos liberavit. Ille ergo perfidus Judaeae populus mortalem vidit, sed quod morte sua mortem nostram destrueret, minime attendit. Conspexit quidem vulturem, sed oculos vulturis non aspexit, quia, dum humilitatis ejus vias, quibus nos ad alta sublevavit, considerare noluit, semitam avis ignoravit. Neque enim pensare studuit quod ejus nos humilitas ad coelestia levaret, et mortis ejus intentio ad vitam reformaret. Populus igitur Judaicus semitam ignoravit avis, nec intuitus est oculos vulturis; quia, etsi vidit eum, quem in [Col. 1140A] morte tenuit, videre noluit quanta vitae nostrae gloria de ejus morte sequeretur.

Recte etiam Dei ac Virginis Filius nomine aquilae signatur, quia corpus, quod sine peccato de Virgine assumpsit, de sepulcro resurgens super omnes coelos elevavit. Aquila, ut ait beatus Isidorus, ab acumine oculorum vocatur. Tanti enim contuitus esse dicitur, ut cum super maria immobili penna feratur, nec humanis pateat obtutibus, de tanta sublimitate pisciculos natare videat, ac tormenti instar descendens, raptam praedam pennis ad littus pertrahit. Nam et contra radium solis fertur obtutum non flectere: unde et pullos suos ungula suspensos radiis solis objicit; et quos viderit immobilem tenere oculorum aciem, ut dignos genere conservat; si quos vero [Col. 1140B] inflectere obtutum conspexerit, quasi degeneres abjicit. His breviter a beato Isidoro de aquilae natura dictis, rursus ad ea quae superius omisimus, necesse est ut redeamus

Recte ergo Dei et Virginis Filius, ut supradictum est, nomine signatur aquilae, quia in Patris sinu manens, humanum genus a diabolo in terra captivum conspexit, ac sese de coelo clementer ad ima, quasi aquila ad capiendam praedam, submisit. Peracto vero sui adventus mysterium [(9) 1Kb] , Nativitatis videlicet, Passionis, Resurrectionis, quadragesimo die eamdem humanam naturam, quam de diaboli manu eripuit, captivam secum, ut aquila praedam, ad coelos reportavit. Cui Psalmista Spiritu sancto [Col. 1140C] edoctus, de futuro quasi de praeterito loquens, summaque devotione de humani generis reparatione exsultans, ait: Ascendisti in altum, cepisti captivitatem; accepisti dona in hominibus (Psal. LXVII). Ac si aperte dicat: Ascendisti, o Christe, in altum loco et dignitate. Qui enim nos ad erudiendos descendisti, ascendisti in altum, hoc est super omnes coelos ad dexteram Dei Patris; et cepisti, priusquam ascenderes, captivitatem, eos scilicet qui apud inferos captivi tenebantur. Haec sunt spolia, et haec similitudo triumphi. Hoc de Christo exponit Apostolus in Epistola sua, ubi ait: Quod Christus ascendit in coelum, quid est nisi quia descendit primum in inferiores partes terrae? Qui descendit, ipse est et qui ascendit super omnes coelos, ut impleret omnia [Col. 1140D] (Ephes. IV).

Sequitur: Cepisti captivitatem, id est homines qui sub diabolo erant captivi post peccatum, cepisti et captivasti eos feliciter. Inde dicuntur captivi, quia capti sunt retibus Petri. Unde quoque et Petro dicitur: Ex hoc jam homines eris capiens (Luc. V). Sub leve quippe ac suave Redemptoris jugo missi sunt. Unde in hoc curru, id est in sancta Ecclesia sunt multiplex millia laetantium non plorantium. Iterum subjungens, ait: Accepisti, scilicet a Patre, dona in hominibus suscipiendis, id est homines suscipiendo scilicet homines accepisti dona, vel accepisti dona a Patre in hominibus, scilicet donanda [Col. 1141A] hominibus susceptis, id est quae donares his quos suscepisti. Paulus apostolica auctoritate dicit, quod Jesus dedit dona hominibus (Ephes. IV). Secundum quod Filius Deus est, cum Patre dedit dona mittens Spiritum sanctum apostolis, qui est Patris et Filii. Sed secundum quod idem Filius est in Ecclesia, accepit dona in membris, dum ipsa membra accipiunt, cum quibus unum est juxta illud: Quod uni ex minimis meis fecistis, mihi fecistis (Matth. XXV). Ascendit itaque Dei Filius post resurrectionem, ut aquila, in altum; et praedam, id est captivitatem quam de diaboli manu extorsit, secum ad Dei Patris dexteram, ut dictum est, captivam duxit. De ignotis hujus velocissimae aquilae viis credimus dixisse Salomonem typice in Proverbiis.

[Col. 1141B] Tria sunt, inquit, impossibilia scire, et quartum quod non agnosco: Vestigia aquilae volantis, et via serpentis super petram, et semitae navis navigantis, et viae viri in juventute (Prov. XXX). Vestigia aquilae volantis, id est Christi descendentis ad terram, ac redeuntis ad coelum vestigia, comprehendi enarrarique non posse. Serpens autem est diabolus; petra autem ipse Christus, qui dixit: Venit enim princeps mundi hujus, et in me non habet quidquam (Joan. XIV), et de quo beatus Petrus ait: Qui peccatum non fecit, nec inventus est dolus in ore ejus (I Petr. II). Navis autem intelligitur sancta Ecclesia, quae, etsi quotidie in hoc saeculo patitur tribulationes turbinum tanquam navis in pelago, tamen nunquam [Col. 1141C] ad saxum eliditur, nec in profundum mergitur. Viae viri, ait, in juventute. Vir iste Christus intelligitur, de quo per Paulum dicitur: Donec occurramus omnes in unitatem fidei et agnitionis Filii Dei, in virum perfectum, in mensuram aetatis plenitudinis Christi (Ephes. IV). Et iterum: Despondi vos uni viro virginem castam exhibere Christo (I Cor. XI), cujus virtutum vias nemo comprehendere potest.

Quod humani generis Redemptor nomine aquilae signatur, et in Ezechiele aperte ostenditur, ubi facies aquilae desuper ipsorum quatuor apparuisse describitur (Ezech. I). [(10) 1Kb] Quatuor quoque pennata animalia quatuor evangelistas designant, sicut uniuscujusque libri evangelici exordia testantur. Nam quia [Col. 1141D] ab humana generatione coepit, jure per hominem Matthaeus; quia per clamorem in deserto, recte per leonem Marcus; quia a sacrificio exorsus est, bene per vitulum Lucas; quia vero a divinitate Verbi coepit, digne per aquilam significatur Joannes, qui dicit: »In principio erat Verbum, et Verbum erat apud Deum, et Deus erat Verbum (Joan. I).« Dum ipsam divinitatis substantiam intendit, quasi more aquilae oculos in solem fixit. Sed quia omnes electi, ut ait beatus Gregorius, membra sunt Redemptoris nostri, ipse autem Redemptor noster caput est omnium electorum; per hoc quod membra ejus figurata sunt, nil obstat, si etiam in his omnibus, et ipse signetur. Ipse enim [Col. 1142A] Unigenitus Dei Filius veraciter factus est homo; ipse in sacrificio nostrae redemptionis dignatus est mori ut vitulus; ipse per virtutem suae fortitudinis surrexit ut leo. Leo etiam apertis oculis dormire perhibetur, quia in ipsa morte, in qua ex humanitate Redemptor noster dormire potuit, ex divinitate sua immortalis permanendo vigilavit. Ipse etiam post resurrectionem suam ascendens ad coelos, in superioribus est elevatus ut aquila. Totus ergo simul nobis est, qui et nascendo, homo; et moriendo, vitulus; et resurgendo, leo; et ad coelos ascendendo, aquila factus est.

Sed quia per haec animalia evangelistas quatuor, et sub eorum specie simul perfectos omnes jam superius signari diximus, restat ut quomodo unusquisque electorum [Col. 1142B] istis animalium visionibus exprimatur ostendamus. Omnis enim electus atque in via Domini perfectus, homo, et vitulus, et leo, et aquila est. Homo enim rationale est animal. Vitulus autem in sacrificio mactari solet. Leo vero fortis est bestia, sicut scriptum est: »Leo fortissimus bestiarum ad nullius pavebit occursum (Prov. XXX).« Aquila ad sublimia evolat, et irreverberatis oculis radiis solis intendit. Omnis itaque qui in ratione perfectus est, homo est. Et quoniam semetipsum ab hujus mundi voluptate mortificat, vitulus est. Quia vero ipsa sua spontanea mortificatione contra adversa omnia fortitudine securitatis habet, leo est. Unde scriptum est: »Justus quasi leo confidens, absque terrore erit. (Prov. XXVIII.)« Quia [Col. 1142C] vero sublimiter contemplatur ea quae coelestia atque aeterna sunt, aquila est. Igitur quoniam justus quisque per rationem homo, per sacrificium mortificationis suae vitulus, per fortitudinem securitatis leo, per contemplationem vero efficitur aquila recte per haec sancta animalia signari unusquisque perfectus potest. Quod idcirco dicimus, ut ea quae de quatuor animalilibus dicta sunt, pertinere quoque et ad perfectorum singulos demonstremus.

Sed magna nobis de eisdem evangelistis et sanctis praedicatoribus quaestio oritur, cur homo et leo a dextris ipsorum quatuor, vitulus vero a sinistris ipsorum quatuor esse perhibetur. Neque enim sine miratione est cur duo illa a dextris, et hoc esse a sinistris dicitur. Et rursum quaerendum est cur aquila non a dextris, [Col. 1142D] vel a sinistris, sed desuper quatuor ipsorum esse memoratur. Duas itaque quaestiones objicimus, quas oportet ut, aperiente Domino, dissolvamus. Homo igitur et leo a dextris, vitulus vero a sinistris esse perhibetur. A dextris etenim laeta, a sinistris vero tristia habemus. Unde et sinistrum nobis esse dicimus hoc quod adversum esse deputamus. Et sicut praefati sumus, per hominem incarnatio, per vitulum passio, per leonem vero auctoris nostri resurrectio designatur. De incarnatione autem Unigeniti Filii Dei et Virginis, qua redempti sumus, omnes electi laetati sunt. De morte vero illius ipsi electorum primi, scilicet sancti apostoli, contristati, qui iterum et ejus resurrectione [Col. 1143A] gavisi sunt. Quia ergo ejus nativitas et resurrectio laetitiam discipulis praebuit, quo ejus passio contristavit: homo et leo a dextris, vitulus vero a sinistris ejus fuisse describitur. Ipsi vero evangelistae sancti de ejus humanitate gavisi sunt; de ejus resurrectione confirmati, qui de ejus passione fuerant contristati. Homo ergo et leo eis a dextris est; quia Redemptoris nostri eos Incarnatio laetificavit. Sed vitulus a sinistris fuit; quia mors illius eos ad momentum temporis in infidelitate prostravit. Jure autem locus aquilae non juxta, sed desuper esse describitur, quia sive per hoc quod de ejus ascensione signat, sive quia Verbum Patris Deum apud Patrem esse denuntiat, super evangelistas caeteros Joannes virtute contemplationis excrevit, cum quibus etiam simul de ipsius deitate [Col. 1143B] loquitur, hanc tamen omnibus subtilius contemplatur, Sed si aquila cum tribus aliis adjuncta, quatuor animalia esse memorantur, mirum est quomodo desuper ipsorum quatuor esse describitur, nisi quia Joannes per hoc quod in principio Verbum vidit, etiam super semetipsum transit. Nam nisi etiam se transisset, Verbum in principio non vidisset. Qui ergo etiam semetipsum supergressus est, non jam solummodo super tria, sed adjuncto et se, super quatuor fuit.

Ut ergo supra dictum est, Verbum, quod in principio erat, apud Deum erat, et Deus erat; sicut vultur ad redimendum, atque ad sublevandum humani generis cadaver de sinu Patris ad ima descendit; et iterum sicut aquila portans praedam, captivitatem, [Col. 1143C] scilicet eamdem humanam naturam quam diabolus captivaverat, recaptivans, secum ad coelos reportavit. Ideo igitur ascendit, quia prius in inferiores partes terrae descendit. Itaque, ut ait beatus Paulus: Qui descendit, ipse est et qui ascendit super omnes coelos, ut impleret omnia (Ephes. IV), hoc est ut coelestis patriae repararet damna.

Verum est itaque, quod [(11) 1Kb] multo antea de illo praedixit Psalmista. Ascendit, inquit, super cherubim, et volavit; volavit super pennas ventorum (Psal XVII). Ac si diceret: Ascendit super cherubim, hoc est in coelum super plenitudinem scientiae, quae est charitas, ut ad Deum nemo perveniret nisi per charitatem. Et volavit, quia dilectoribus suis se incomprehensibilem [Col. 1143D] ostendit, ne corporeis imaginibus quaerant eum comprehendere. Volavit, dico, super pennas ventorum, quia incomprehensibilitas ejus superat virtutes animarum, quibus se velut pennis a terrenis periculis et timoribus in auras libertatis attollunt.

Ipsum utique Dei et Virginis Filium secundum divinitatem Deo Patri coaeternum sapientissimus Salomon ad copulandum sibi sanctam Ecclesiam prophetico spiritu venire praevidebat, cum de illo figurative dicebat: Ecce iste venit saliens in montibus, [Col. 1144A] transiliens colles (Cant. II). [(12) 1Kb] Ad sponsae suae amplexus de sinu Patris Christus venire disponens, humanitatem nostram dignanter assumpsit: ad quod mysterium peragendum quasi saliens in montibus venit, quia quaedam opera inter homines, ostendit, quae valde sublimia et super homines esse perspiciens, quibus humanum genus admirari potuit, attingere nequivit. Quod enim de Virgine natus est; quod vagientem ad visitandum ire pastores angelus admonuit; quod ad adorandum in cunabulis positum magos stella perduxit; quod pendens in cruce, qua hora voluit spiritum emisit; quod mortuus, tertia die seipsum suscitavit; quod coelum ascendens, Spiritum sanctum hominibus, quibus sibi placuit, donavit; quod fidei suae per piscatores [Col. 1144B] et idiotas mundum subjugavit: haec faciens, quasi in montibus quosdam saltus dedit; quo eum nulla creatura assequi valuit. In his nimirum operibus colles transilivit, quia omnes sanctos quantumcunque excreverint, potentia suae operationis transcendit.

Hos quippe saltus vel gressus Jesu Christi Domini et regis Propheta Spiritu sancto edoctus, futurum quasi jam praeteritum ponens, visos fuisse asserebat, cum in Psalmo gratulanter dicebat: Viderunt ingressus tuos, Deus, ingressus Dei mei, regis mei qui est in sancto (Psal. LXVII). Vel secundum aliam litteram. Visi sunt gressus tui, Deus, quibus scilicet venisti in mundum. Haec gratia prius latebat in veteri testamento: modo patet cum Filius a Deo [Col. 1144C] Patre de coelo missus, annuntiatur in gentibus. Cujus Dei gressus viderunt? Ingressus, inquam, Dei mei, scilicet creatione, [Verbi [(13) 1Kb] ] regis mei gubernatione, qui Deus est in sancto templo, hoc est in coelo, vel in angelis, et in sanctis hominibus, vel in sancto corpore nato de Virgine, licet perfidi non videant secundum quod corpus passus est. Ac si aperte dicat: Viderunt ingressus tuos, Deus, id est recognoscent in te qualiter per humanam naturam mundo innotuisti: et non tantum tuos gressus sic recognoscent, sed etiam ingressus tuos, id est apostolos, qui sunt ingressus Dei mei, qui me creavit prima creatione; regis mei, qui me regeneravit sacro baptismate; qui est in Sancto, id est in unoquoque [Col. 1144D] a se sanctificato vel in virgineo corpore de Virgine nato.

Hanc profecto Jesu Christi virgineam carnem de Virgine matre sumptam, Deoque Patri in odorem suavitatis oblatam Jephte principis filia virgo typice praefiguravit, quam idem pater suus victor de praelio rediens, Deo immolavit. Unde in libro Judicum sic legitur [(14) 1Kb] : Jephte Galaaditis fugiens a facie fratrum suorum constituitur in principem ob pugnam filiorum Ammon. Qui rediens post triumphum propriam immolavit filiam virginem, quae sibi post [Col. 1145A] victoriam de domo sua prima occurrerat. Sic enim votum voverat ut quidquid sibi revertenti primum occurreret Domino immolaret (Judic. XI). Quis ergo per Jephte praenuntiabatur, nisi Salvator noster Dominus Jesus Christus, qui a facie fratrum suorum, scilicet Judaeorum, fugiens, in gentibus principatum accepit? Sic enim de illo evangelista ait: Jesus abscondit se, et exivit de templo (Joan. VIII). Et iterum: Jam non in palam ambulabat Jesus apud Judaeos, sed abiit in desertum juxta civitatem quae dicitur Ephrem, et ibi morabatur cum discipulis suis (Joan. XI). Fugiens ergo a facie Judaeorum, secundum carnem fratrum suorum, accepit in gentibus principatum. Qui etiam omnia humanae salutis sacramenta tanquam juratus explevit, et quasi filiam, [Col. 1145B] ita carnem propriam pro salute populi sui Domino obtulit. Legimus enim Deo Patri Unigenitum jurasse, Psalmista testante. Sicut juravit Domino, inquit, votum vovit Deo Jacob (Psal. CXXXI). Ad litteram enim David rex ille filius Jesse valde mansuetus fuit adeo ut Sauli malum pro malo non reddederet: ergo quem idem David tantam servavit humilitatem, ut illum regem, se autem canem fateretur vel pulicem. Sed non de illo hic agit, imo de ejus significato, id est de Christo. Per David enim typice significatur ille unus homo, cujus vox saepe in Psalmis auditur, scilicet totus Christus, caput videlicet et corpus, cujus humilitas et mansuetudo hic commendatur. Juravit, inquit, Domino, votum vovit Deo Jacob. Juravit, hoc est quasi sub pollicitatione [Col. 1145C] juramenti; votum vovit, id est firmiter statuit ex voluntatis voto, Deo Patri per crucis passionem aedificare ei domum, id est sanctam Ecclesiam acquirere, eamque per proprii sanguinis effusionem de antiqui hostis manu redimere. Jephte itaque princeps, ut populum suum de filiorum Ammon servitute liberaret, quidquid sibi primum de domo sua occurrit, id est filiam suam, Deo immolavit, princeps vero angelorum Dei Filius, ut humanum genus de captivitate diaboli eriperet, propriam carnem virginem ac de Virgine sine peccato sumptam ex voto voluntatis Deo Patri in ara crucis obtulit, eamque super omnes coelos exaltavit. Unde Propheta hortatur omnes gentes ad laudem [Col. 1145D] Christi, eamdem ascensionem his verbis praenuntians:

Regna terrae, cantate Deo; psallite Domino (Psal. LXVII). Et iterum: Psallite Deo, qui ascendit super coelum coeli ad orientem (ibid.). Psallite, dico; psallite, inquam, Deo, id est Christo, qui ascendit secundum quod homo est [(15) 1Kb] . Nam secundum quod Deus est, Patri aequalis est. Ascendit, inquit, super coelum coeli, id est super omnes coelos ad dexteram Patris, scilicet super omnes excelsiores creaturas, ut nihil super se haberet, nisi Deum Patrem. Ubi ascendit? Ad orientem. Et unde ascendit? Videlicet ab oriente. Locum expressit ubi resurrexit, et [Col. 1146A] unde ascendit; quia Jerusalem, ubi resurrexit et unde ascendit, in oriente est. Vel ascendit ad orientem nostrae illuminationis, id est ut lumen gratiae nobis oriri faceret. Vel oriens intelligitur Verbum a Patre genitum cujus virtute ascendit homo ille. Ascendit, inquit, ad orientem, id est virtute Verbi ascendit ad Patris dexteram. Unde etiam Amos propheta ait: Aedificavit Dominus in coelo ascensum suum, et pollicitationem in terra firmavit (Amos IX). Quotidie Deus aedificat ascensionem suam in coelo, cum sanctos suos de imis ad coelestia trahit, quibus ipse praesidet, et in eis ascendit. Nam et illud quod per Isaiam Dominus clamat, testimonium resurrectionis et ascensionis Jesu Christi declarat: Nunc consurgam, dicit Dominus; nunc [Col. 1146B] exaltabor, et nunc sublimabor (Isai. XXXIII). Non enim solus surrexit, sed multos secum resuscitavit. Ac si aperte dicat: Nunc exsurgam, scilicet a mortuis; nunc exaltabor in coelo, nunc sublimabor in regno. Unde iterum Isaias ait: Ecce intelliget servus meus; exaltabitur, et sublimis erit valde (Isai. LII). Quod utique ad ascensionem Christi, et ad gloriam pertinet regni. Hanc in coelo exaltationem Filii Dei et Virginis Jesu Christi David propheta in spiritu intuens, ac de futuro quasi de praeterito loquens, ait in Psalmis:

Dixit Dominus Domino meo: Sede a dextris meis, donec ponam inimicos tuos scabellum pedum tuorum (Psal. CIX). Propheta quippe naturam deitatis primo aperiens, ait: Dominus Pater dixit Domino [Col. 1146C] meo. More nostro loquitur Propheta, cum ait: Dixit, scilicet ut homo instrueretur, quia non nostro ore protulit, sed dixit re, id est effectu; vel potius re, id est generatione. Vel dixit, id est aeternaliter disposuit Domino meo, id est Filio suo, qui Dominus meus est, etiam secundum quod homo est, id est ipse homo, non tamen ex eo quod homo est. Per hoc ergo quod dicit: Dominus Domino, idem nomen repetendo, personas discernit, et unam naturam atque potentiam personarum aperte ostendit. Item quod ait, Domino meo, hoc deitatis indicium est. Quod vero ait, sede, et virgam virtutis tuae emittet Dominus, hoc humilitatis indicium est. Quid dixit Deus Pater Filio? Hoc videlicet, sede, id [Col. 1146D] est post laborem passionis quiesce. Ac si aperte Deus Pater dicat: Secundum quod homo es, sede, non solum in alto, ut excellens omnibus creaturis domineris; sed etiam in occulto, ut latens et occultus credaris. Non enim est merces fidei, nisi lateat quod credimus. Substrati sunt autem qui hic inferius, scilicet in hoc mundo, vivunt, et nondum sursum exspectant, et credunt quod non vident. Haec est justitia fidei de qua ipse Dei et Virginis Filius loquitur in Evangelio: Cum venerit Paracletus, quem ego mittam vobis a Patre (Joan. XIV), arguet mundum de peccato, quia non crediderunt in me: et de justitia, quia ad Patrem vado, et jam non [Col. 1147A] videbitis me. De judicio autem, quia jam princeps hujus mundi judicatus est (Joan. XVI). Ad Patrem, inquit, vado; et jam non videbitis me. Ac si diceret: Haec est justitia vestra, ut credatis in eum, quem non videtis. Tunc enim justus ex fide vivit (Galat. III); si quod non videt, credit. Dum ergo ait Deus Pater Filio, id est Redemptori nostro Domino Jesu Christo, sede, duo notat, scilicet eum post passionis laborem quiescere et conregnare, et usque in diem judicii quasi in occulto esse. Sede, dico, a dextris meis, id est in potioribus meis bonis. Vel, sede a dextris meis, id est conregna in mea gloria atque aeternitate [(16) 1Kb] . Inquirant ergo Judaei cui est a Deo Patre dictum, sede a dextris meis. Nunquid angelo dictum fuit, aut archangelo, vel alicui ex [Col. 1147B] prophetis? Nequaquam. Nam nullus horum in ea gloria est. Ille igitur quem dignum suo consessu invisibilis Deus Pater habet, hic in dextera ejus sedet. Qui sicut consessu suo dignus est, ita natura et nomine dignus est. Ipsum quippe David propheta super omnes gentes regnare praevidebat, cum Spiritu sancto edoctus gratulanter dicebat:

Regnabit Deus super gentes; Deus sedet super sedem sanctam suam (Psal. XLVI). Quasi diceret: Qui humilem Christum contemnunt, saltem potestati ejus succumbant. Regnabit, dico, Dei et Virginis Filius post passionem suam super omnes gentes, qui olim super unam Judaeorum gentem regnabat. Modo impleta est haec prophetia in Christo et in [Col. 1147C] Ecclesia. Deus sedet, inquit, super sedem sanctam suam, id est super omnes coelos, ad dexteram Dei Patris regnans per saecula. Vel sedes sancta sunt throni, dominationes, virtutes coelorum et omnes sancti. Sedet igitur super sedem sanctam suam, id est super omnes coelestes virtutes, et super sanctas animas. Unde dicitur: Anima justi sedes Dei [(17) 1Kb] . Quomodo regnavit super gentes? Quia videlicet principes populorum, scilicet sancti apostoli, et Ecclesiae doctores eorumque sequaces congregati sunt, id est convenerunt credendo cum Deo Abraham, id est cum Christo, qui est Deus Abrahae. Ipse quippe verus Deus est, qui potenter suscitavit de lapidibus filios Abrahae (Matth. III). Deus certe de lapidibus Abrahae filios suscitavit, quando lapidea [Col. 1147D] Judaeorum corda, qui jam pene in incredulitate mortui erant, ad amorem et fidem sui convertit. Qui recte in Christum credit, per fidem filius Abrahae existit. Revera de morte ad vitam surgit, qui fidem suam in Christum, qui est vera vita, ponit. Quasi ergo, expulsis Judaeis, gentes ab Oriente et Occidente venientes in filios Abrahae succedunt habentes promissiones.

Hanc profecto Judaeorum repulsionem et gentium [Col. 1148A] vocationem Debbora [(18) 1Kb] prophetissa typice praefiguravit, cum Sisaram scilicet hostem Judaeorum non in manu viri, sed in manu feminae tradendum praedixit. Sic enim in libro Judicum legitur: Debbora prophetissa judicabat populum in illo tempore, et sedebat sub palma inter Rama et Bethel in monte Ephraim. Ascendebantque ad eam filii Israel in omne judicium (Judic. V). [(19) 1Kb] Debbora quae interpretatur apis, sive loquela in prophetia et forma accipienda est, de qua scribitur: Quam dulcia faucibus meis eloquia tua, super mel ori meo (Psal. CXVIII). Consideremus itaque ubi locus prophetiae esse describitur. Sub palma, inquit. Sub palma quippe sedem habet prophetia, quia quos suis institutionibus erudit ad palmam supernae vocationis [Col. 1148B] adducit. Inter medium autem Rama et Bethel sedere dicitur prophetia. Rama interpretatur excelsa, Bethel autem domus Dei. Utique quia nos intra domum Dei positos, non quae in terra sunt, quaerere docet, sed quae in coelis. Haec scilicet Debbora, quae interpretatur prophetia, misit et vocavit ad se Barac. Barac enim interpretatur coruscatio. Coruscatio quidem habet lucem, sed non permanentem: ad modicum enim temporis splendet et deficit. Hic ergo Barac formam gerit prioris populi, id est Judaici, qui primo omnium per prophetiam vocatus et invitatus ad audienda Dei eloquia, refulsit, quod in legis splendore, et brevi tempore coruscavit; sed non diu permansit. Cum ergo dixisset Debbora [Col. 1148C] ad Barac, id est prophetia ad Judaicum populum: Tibi praecipit Dominus Deus Israel ut ascendas in monte Thabor et accipias tibi virorum decem millia; respondit Barach ex persona Judaici populi ad prophetiam. Non ascendam, inquit, nisi tu ascenderis mecum. Dicit ei Debbora: Ibo tecum, sed non reputabitur tibi victoria in via qua incedis, quia in manu mulieris tradet Dominus Sisaram (Judic. IV), evidenter ostendens quia non est apud illum populum primatus, nec permanet apud eum victoria; sed apud Jael, mulierem scilicet alienigenam, id est sanctam Ecclesiam. Nam Jael mulier ista alienigena, in cujus manu facta est victoria, figuram tenet Ecclesiae ex gentibus congregatae. Jael itaque ascensio interpretatur, quia per Ecclesiam [Col. 1148D] ad coelum ascenditur. Ista Sisaram hostem clavo in tempora illius infixo interfecit, id est crucis acumine et virtute diabolum interemit, quod Barac, id est Judaicus populus, facere non potuit. Sola enim Jael alienigena, id est sancta Ecclesia, per lignum crucis, in quo spiritualibus sacramentis credentium salus est, fidei hostem affligit, quem deinde mortuum pellibus tegit, id est inclusum in carnalium hominum cordibus derelinquit. Non enim latet [Col. 1149A] hostis antiquus, nisi in corruptibilitate vitae viventibus, et peccata mortalia perpetrantibus. Qui, dum prave viventes, segregantur a corpore Christi, efficiuntur membra diaboli

Judaei certe Christum negantes, membra sunt diaboli, sicut inter caetera Joannes evangelista in persona Dei et hominis Jesu Christi angelo Smyrnae Ecclesiae ait in Apocalypsi: Haec dicit primus et novissimus, qui fuit mortuus et vivit: Scio opera tua, paupertatem et tribulationem, sed tamen dives es, et blasphemaris ab his qui dicunt Judaeos esse, et non sunt, sed sunt Synagoga Satanae (Apoc. II). Ac si aperte dicat: Ille qui secundum divinitatem primus est et novissimus, et qui secundum humanitatem fuit mortuus, dans nobis exemplum, quod pro eo [Col. 1149B] debeamus mori, et nunc vivit resuscitatus aeternaliter immortalis et impassibilis dicit haec: O tu episcope Smyrnensis Ecclesiae, scio tribulationem quam tu libenter cum tuis subjectis pro me pateris, et paupertatem tuam video, quia exspoliatus es exterius a persecutoribus; sed tamen dives es interius virtutibus, et blasphemaris ab his qui se dicunt Judaeos esse et non sunt, sed potius sunt Synagoga, id est congregatio Satanae. Jam ergo per fidem Abrahae non sunt Judaei, id est confessores Christi; sed per blasphemiam et obstinatam perfidiam sunt habitatio et cubile diaboli. Ablatum est ab eis regnum Dei, et datum est genti facienti fructus ejus (Matth. XXI). Ad hoc itaque Dei Filius de sinu Patris in uterum intemeratae Virginis descendit, ut omnem plantationem, [Col. 1149C] quam Deus Pater non plantaverat, id est opera diaboli quae in cordibus hominum convaluerant, eradicaret (Matth. XV), et per apostolorum praedicationem filios Dei, qui erant dispersi, in unum congregaret (Joan. XI).

Postquam ergo mysterium victoriosissimae passionis, sepulturae et resurrectionis consummavit ac seipsum vivum et verum in multis argumentis per dies quadraginta discipulis evidenter manifestavit, Novissime, ut ait Marcus evangelista, hoc est hodierno die, recumbentibus eisdem undecim discipulis apparuit, et exprobravit incredulitatem illorum, et duritiam cordis; quia his qui viderant eum resurrexisse, non crediderant (Marc. XVI). Recte mediator Dei et [Col. 1149D] hominum Jesus Christus post resurrectionem suam de incredulitate et duritia cordis discipulos increpat, quia videlicet his qui viderant eum resurrexisse, non crediderant. Nam cum sanctae mulieres, quae cum aromatibus ad monumentum ipsius venerant, duos angelos in vestibus albis unum ad caput et unum ad pedes, ubi positum fuerat corpus ejus, vidissent (Joan. XX), et ab eis, quod jam viveret, audissent, et haec omnia discipulis nuntiassent, non statim eis crediderunt, imo ante illos verba ista tanquam deliramenta visa fuerunt (Luc. XXIV). Duo etiam illi, quorum unus erat Cleophas, in Emmaus euntes, cum eum in fractione panis cognovissent, et eadem hora surgentes in Jerusalem regressi essent, et quae gesta erant in via, vel quomodo Dominum [Col. 1150A] viderant, enarrassent, tamen, ut ait Marcus evangelista, non crediderunt eis (Marc. XVI). Nec mirum si mulierum vel condiscipulorum verbis fidem apostoli non attribuebant, cum et ipsum Dei et Virginis Filium ac magistrum suum, cum quo tam longo tempore prius fuerant conversati in medio stantem, et eis pacem offerentem (Luc. XXIV), pedes et manus ostendentem, clavorum et lanceae vulnera demonstrantem, eosque ut ipsum palparent, invitantem, seque ipsum esse, quem ante passionem suam viderant mortuos suscitantem, leprosos mundantem, caecos illuminantem, turbis praedicantem, et caetera miracula, quae nemo alius fecerat, facientem, post traditionem in cruce pendentem, in monumento linteaminibus involutum per triduum [Col. 1150B] quiescentem, de morte tertia die resuscitatum, proprio ore protestantem ac dicentem: Ego sum, nolite timere (Matth. XXVIII); et tamen perfecte non credebant ipsum esse, Luca evangelista testante, qui ait: Adhuc illis non credentibus, et mirantibus prae gaudio, dixit eis: Habetis hic aliquid, quod manducetur? At illi obtulerunt ei partem piscis assi et favum mellis. Et cum manducasset coram eis, sumens reliquias dedit eis. Et dixit ad eos: Haec sunt verba, quae locutus sum apud vos, cum adhuc essem vobiscum (Luc. XXIV).

Quid inter haec, fratres charissimi, animadvertitis? Quare sancti apostoli, qui tam evidentissimis argumentis instructi erant, de Christi resurrectione [Col. 1150C] dubitabant? Cur etiam Deus et homo Jesus Christus electos ante constitutionem mundi discipulos, per quos cum Patre et Spiritu sancto Ecclesiam suam docere decreverat, tandiu in fide dubitare permittebat? Oculi enim illorum tenebantur ne eum agnoscerent (ibid.). Nunquid ad ipsorum reprobationem vel damnationem? Nequaquam. Imo ad nostram eruditionem. Nam, ut ait beatus Gregorius, dubitatum est ab illis, ne dubitaretur a nobis. Dum illi ad fidem diu inspiciendo, tangendo et palpando reducuntur, nos de illorum dubitatione solidamur. Ideo quippe discipulis in Emmaus euntibus, et de Christi resurrectione dubitantibus, alia est ostensa effigies, ne eum nisi in fractione panis cognoscerent, ut omnes intelligant se Christum non agnoscere, nisi [Col. 1150D] fuerint participes corporis ejus, id est Ecclesiae, cujus unitatem commendat Apostolus in fragmento panis, dicens: Unus panis, unum corpus multi sumus in Christo (I Cor. X). Nam panis, quem in nomine Domini, hoc est in commemoratione passionis illius, frangimus, corpus ejus est; et calicem, quem potamus, sanguinis ipsius est. Cum igitur benedictum panem Dei et Virginis Filius a mortuis resurgens, discipulis porrigit, aperiuntur oculi eorum, ut eum agnoscant, removetur impedimentum, quod a Satana in oculis eorum erat, ne agnosceretur Jesus. Ille quoque, qui verbum salutis tollit de cordibus audientium, ne credentes salvi fiant (Luc. VIII), ipse impedit oculos discipulorum, ne Christum agnoscant. Dominus igitur permittit inesse oculis illorum [Col. 1151A] hoc impedimentum, donec veniatur ad panis sacramentum. Sed, participata unitate corporis Christi, aufertur impedimentum inimici, ut post resurrectionem possit Christus agnosci. Subtrahitur interea carnalibus oculis species infirmitatis, ut mentibus incipiat apparere gloria resurrectionis.

Unde subditur: Et dixerunt ad invicem: Nonne cor nostrum ardens erat in nobis, dum loqueretur in via et aperiret nobis Scripturas? (Luc. XXIV.) Quem in expositione Scripturarum non cognoverunt, in panis fractione cognoscunt, quia non auditores legis, sed factores justificabuntur (Rom. II). Melius quippe veritas intelligitur bona operando quam audiendo. Audito itaque sermone, cor, prius torpore incredulitatis et timoris frigidum, igne sancti Spiritus est [Col. 1151B] accensum, ut jam superno desiderio ardeat, et ad credendam veritatem se extendat. Quod [(20) 1Kb] praeceptis homo instruitur, quasi tot facibus inflammatur. Post resurrectionem suam Dominus in corpore suo duo diversa ostendit, corpus videlicet suum, et palpabile ejusdem naturae ut ad fidem credentes informaret, et incorruptibile alterius gloriae ut ad praemium invitaret. Noverant apostoli Christum fuisse verum Deum et verum hominem; sed postquam mortuus est, non credebant tertia die potuisse veram carnem de sepulcro resurgere. Putabant ergo se spiritum videre quem emisit in passione. Sed Dominus aufert hunc errorem, dicens:

Videte manus meas et pedes meos, quia ego ipse sum (Luc. XXIV). Multis documentis persuadet resurrectionem [Col. 1151C] suam, seipsum praebendo, oculis videndum et manibus contrectandum. Qui cum palpando ossa carnemque praemonstrat, statum suae ac nostrae resurrectionis significat; in qua corpus nostrum et subtile erit per effectum spiritualis potentiae, et palpabile per veritatem naturae. Ad insinuandum ergo veritatem suae resurrectionis, non solum tangi, sed etiam convesci voluit: non quod nos vel ipse post resurrectionem cibis indigeamus, sed ut verum corpus habere monstraret. Manducavit igitur potestate, non necessitate. Aliter enim absorbet aquam terra sitiens, aliter radius solis calens. Illa videlicet indigentia, iste potentia.

Obtulerunt ei, inquit evangelista, partem piscis [Col. 1151D] assi, et favum mellis. Piscis assus ipse Mediator Dei et hominum est pro salute hominum sine peccato passus, in aquis humani generis inventus, laqueo persecutorum captus, tempore passionis assatus. Ipse nobis est in resurrectione favus mellis factus. Mel in cera divinitas est in humana natura. Et cum manducasset coram eis, sumens reliquias dedit illis. In hujus mellis comestione figuratur quia in corpore suo illos ad aeternam suscepit quietem qui, cum tribulationes pro Deo patiuntur, ab amore internae dulcedinis non recedunt. Qui hic tribulationibus [Col. 1152A] pro justitia assantur, illic vera dulcedine satiabuntur. Dum ergo vulnerum cicatrices ostendit, infidelitatis vulnus sanavit. Quas cicatrices et tunc servavit, et in judicio ostensurus est. Quare? Primo videlicet ad fidem resurrectionis instruendam; deinde ut Patri pro nobis supplicans, quale genus mortis pro hominibus pertulerit, semper ostendat. Tertio ut sua morte redemptis, quam misericorditer sunt adjuti propositis eisdem mortis indiciis innuat. Postremo ut in judicio quam juste damnentur impii denuntiet, ostensis quae ab illis accepit vulneribus. Non ergo ex impotentia curandi cicatrices servavit, sed ut perpetuum victoriae suae circumferret triumphum. Omnes igitur suae resurrectionis ambages aufert. Visus et tactus est a discipulis, comedit [Col. 1152B] et bibit post resurrectionem coram eis; et ne in aliquo sensus humanos ludificasse videretur, Scripturas ad medium deducit, et sensus intelligendi eas discipulis aperit, dicens: Necesse est impleri omnia quae scripta sunt in lege Moysi, et prophetis, et Psalmis de me, ut si magicis artibus videatur potuisse quod voluit, sicut pagani dicunt; non videatur prophetari potuisse, antequam natus fuerit.

Haec ideo, fratres charissimi, de verissima Christi resurrectione et discipulorum necessaria ac dispensativa dubitatione huic sermoni conjunximus, ut facilius intelligere valeat charitas vestra quam rationabiliter Deus et homo Jesus Christus coelum ascensurus, de incredulitate et cordis duritia eos increpaverit. Quare? Videlicet ut auferretur de illorum [Col. 1152C] cordibus lapidum, et succederet cor carneum, charitate Dei et proximi plenum. Sequitur: Euntes in mundum universum, praedicate Evangelium omni creaturae (Marc. XVI). Super hunc versiculum spirituali dulcedine plenum quid beatus Hieronymus dicat audiamus: Ante adventum sancti Spiritus erant apostoli tanquam vasa limosa, hoc est de limo formata; nunc vero per ignem sancti Spiritus solidata, illis dicitur: Euntes in mundum universum, praedicate Evangelium omni creaturae, id est omni nationi gentium, quae habet aliquid commune cum omni creatura, angelis scilicet, peccatoribus, lignis, lapidibus igni et aqua, calido et frigido, humido et arido, quia homo minor mundus dicitur. Antea enim dictum fuerat: In viam gentium ne abieritis (Matth. [Col. 1152D] X), ut scilicet apostolorum prius a Judaea repulsa praedicatio, tunc gentibus in adjutorium fieret cum, ad suae damnationis testimonium, hanc illa superba repulisset. Hoc loco typice convenire potest quod Dominus, enumeratis quibusdam potentiae suae operibus, quasi sub quadam increpatione beato Job loquitur, dicens:

Quis praeparat corvo escam suam, quando pulli ejus ad Deum clamant vagientes [(21) 1Kb] eo quod non habeant cibos (Job XXXVIII). Beatus Gregorius magnae in [Col. 1153A] Christi Ecclesia reverentiae accedat, et secundum datam sibi a Deo sapientiam hunc nobis versiculum exponat. Quid enim aliud corvi pullorum nomine, nisi plebs Judaica nigra per infidelitatis culpam designatur? Nam pulli ejus ad Deum clamare referuntur, ut eidem corvo a Domino esca praeparetur, quia nimirum sancti apostoli plebis Israeliticae carne generati, dum pro gente sua preces ad Deum funderent, quasi pulli corvorum eumdem, de quo carnaliter nati sunt, spirituali intelligentia parentem populum paverunt. Pulli quoque, id est sancti apostoli, non in se praesumunt, sed in viribus Redemptoris sui. Unde bene dicitur: »Quando pulli ejus ad Deum clamant.« Nil enim sua virtute se posse sciunt: et quamvis animarum lucra piis votis esuriant, ab illo tamen, qui cuncta [Col. 1153B] per eos intrinsecus operatur, hoc fieri exoptant. Vera enim fide comprehendunt quia »neque qui plantat, est aliquid, neque qui rigat, sed qui incrementum dat Deus (I Cor. III).« Unde ipse ait in Evangelio: »Sine me nihil potestis facere (Joan. XV).« Igitur dum pulli ejus clamant, corvo esca praeparatur; quia, dum sancti apostoli exorant, plebs dudum perfida ad fidei cognitionem ducitur, et ex praedicatione filiorum quasi ex pullorum voce satiatur. Illud tamen in hoc versu debemus solerter intueri, quod huic corvo primum pullis clamantibus, et postmodum vagantibus dicitur esca praeparari. Clamantibus namque pullis esca corvo praeparata est, cum praedicantibus apostolis verbum Dei Judaea audiens, modo in tribus millibus (Act. II), modo in quinque millibus spirituali est intelligentia [Col. 1153C] satiata (Act. IV). Sed cum reproborum, Scribarum scilicet et Pharisaeorum, atque sacerdotum, multitudo crudelitatem suam contra praedicantes exerceret, et quasi pullorum vitam necaret, idem pulli, id est sancti apostoli per universas mundi partes dispersi sunt. Unde et eisdem carnalibus patribus, scilicet Judaeis, apostoli dicunt: »Vobis quidem oportuerat primum loqui verbum Dei; sed quia repulistis illud, et indignos vos judicastis aeternae vitae, ecce convertimur ad gentes (Act. XIII).« Procul dubio sciebant apostoli, Synagogae secundum carnem filii, quod postquam gentilitas crederet, etiam Judaea ad fidem veniret, sicut scriptum est: »Donec plenitudo gentium intraret, et sic omnis Israel salvus fieret (Rom. XI).« [Col. 1153D] Quia igitur sancti apostoli prius summopere studuerunt audientibus praedicare, et postmodum resistentibus exempla conversae gentilitatis ostendere, quasi esurientes pulli huic corvo nigrae, id est perfidae Judaeae, escam suam et prius clamando, et postmodum vagando quaesierunt. Unde enim per universum mundum vagantur pulli, inde corvus escam suam invenit, quia, dum per laborem apostolorum conversam ad Deum gentilitatem Judaicus populus respicit, ad extremum quandoque stultitiam suae infidelitatis erubescit. Et tunc Scripturae sacrae sententias intelligit, cum priusquam sibi eas gentibus innotuisse cognoscit, atque expleta vagatione pullorum ad percipienda sacra eloquia os cordis aperit; quia, peractis in mundum cursibus apostolorum, sero ea spiritualiter percipit a quibus [Col. 1154A] diu, perfidia se stringente, jejunavit. Quae omnia, quia solius divinae potentiae virtus operatur, recte dicitur: »Quis praeparat corvo escam suam, quando pulli ejus ad Deum clamant, vagantes, eo quod non habeant cibos?« Subaudis, nisi ego, qui infidelem populum, filiis suis exorantibus, tolero, et praedicantibus pasco, atque ad alia vagantibus, convertendum quandoque in fine sustineo?

Est et aliud, quod de corvo moraliter possit intelligi. Editis namque pullis, ut fertur, escam plene praebere dissimulat; priusquam plumescendo nigrescant, eosque inedia affici patitur, quoadusque in illis per pennarum nigredinem sua similitudo videatur. Qui huc illucque vagantur in nidum, et ciborum expetunt aperto ore subsidium. At cum nigrescere coeperint, [Col. 1154B] tanto eis praebenda alimenta ardentius requirit, quanto illos alere diutius distulit. Corvus profecto est doctus quisque praedicator, qui magna voce clamat, dum peccatorum suorum memoriam atque cognitionem infirmitatis propriae quasi quamdam coloris nigredinem portat. Cum quidem nascuntur in fide discipuli, sed fortasse adhuc considerare infirmitatem propriam nesciunt, fortasse a peccatis praeteritis memoriam avertunt, et per hoc eam quam assumi oportet contra hujus mundi gloriam humilitatis nigredinem non ostendunt: ii velut ad accipiendas esces os aperiunt, cum doceri de secretis sublimibus quaerunt. Sed eis doctor suus alimenta praedicationum sublimium tanto minus tribuit, quanto illos peccata praeterita minus digne flere cognoscit. Exspectat quippe [Col. 1154C] atque admonet, ut a nitore vitae praesentis prius per poenitentiae lamenta nigrescant, et tunc demum congrua praedicationis subtilissima enutrimenta percipiant. Corvus in pullis ora inhiantia conspicit, sed ante in eis pennarum nigredine indui corpus quaerit: et discretus doctor interna mysteria eorum sensibus non ministrat, quos adhuc ab hoc saeculo nequaquam se abjecisse considerat. Quanto igitur discipuli exterius per cultum vitae praesentis quasi minus nigri sunt, tanto per cibum verbi interius minus replentur. Et quo se a corporali gloria non evacuant, eo ab spirituali refectione jejunant. Si vero in confessione vitae praeteritae lamenti sui gemitus velut nigrescentes plumas proferant, illico in contemplationem doctor ad [Col. 1154D] escam de sublimibus deferendam quasi pullorum refectionem cogitans corvus volat, eisque inhiantibus in ore cibum revocat, dum ex ea intelligentia quam coeperit, esurientibus discipulis alimenta vitae loquendo subministrat. Quos tanto ardentius de superioribus reficit, quanto verius a mundi nitore nigrescere poenitentiae lamentatione cognoscit. Pulli autem, dum nigro se pennarum colore vestiunt, de se et volatum promittunt; quia quo magis discipuli abjecta de se sentiunt, quo magis sese despicientes affligunt, eo amplius spem sui profectus in altiora pollicentur. Unde et curat doctor festinantius alere quos jam per quaedam indicia praevidet posse et aliis prodesse. Hinc enim Timotheum Paulus admonet, velut plumescentes pullos sollicitius nutrire, dum dixit: »Quae [Col. 1155A] audisti a me per multos testes, haec commenda [(22) 1Kb] , fidelibus hominibus, qui idonei erunt et alios docere (II Tim. II).« Quae doctrinae discretio dum caute a praedicatore custoditur, ei divinitus largior praedicationis copia datur. Dum enim per charitatem compati afflictis discipulis novit, dum per discretionem congruum doctrinae tempus intelligit, ipse non solum pro se, sed etiam pro eis quibus laboris sui studia impendit, majora intelligentiae munera percipit.

Dignum est itaque, fratres charissimi, ut omnipotenti Deo gratias referamus, qui, dum corvo, id est Judaico populo ob infidelitatis culpam nigro, ad fidem in fine mundi venturo escam suam, id est spiritualem intelligentiam, clamantibus ad eum pullis, [Col. 1155B] apostolis scilicet praedicantibus, praeparavit, nos per ipsorum vagationem, qua per universum mundum dispersi sunt, ad suae fidei cognitionem perduxit. Persequentibus Judaeis, a propriis sedibus, sicut dictum est, sunt repulsi, et ad nostram eruditionem longe lateque vagati. Sed Redemptor noster coelum ascensurus, hujus corvi pullis, sanctis videlicet apostolis secundum carnem Judaeae filiis, quid dicat audiamus: Euntes in mundum universum praedicate Evangelium omni creaturae (Marc. XVI), hoc est omni nationi. Et adjecit: Qui crediderit et baptizatus fuerit, salvus erit: Ac si diceret: Qui ea fide crediderit, quae per dilectionem operatur, salvus erit [(23) 1Kb] . Salvus procul dubio erit qui recte fidei digna opera jungit. Qui vero non crediderit, [Col. 1155C] condemnabitur. In corde respicit Deus fidem, ubi se non possunt homines excusare, qui ore simulant veritatem, et corde retinent erroris impietatem. Unde ait beatus Isidorus noster patronus [(24) 1Kb] : Vacua est sine operibus fides, et frustra sibi de sola fide blanditur qui bonis operibus non ornatur. Nonnulli fide tantum Christiani sunt, opere vero a Christiana doctrina dissentiunt.

Sequitur: Signa autem eos, qui crediderint, haec sequentur: In nomine meo daemonia ejicient; linguis loquentur novis, serpentes tollent. Nunquid ergo, si haec signa corporalia non facimus, fideles non sumus? Sed haec signa in exordio nascentis Ecclesiae necessaria fuerunt, ut fides miraculis nutriretur. [Col. 1155D] Ecclesia autem jam in fide confirmata, signa non sunt necessaria [(25) 1Kb] . Hodie tamen Ecclesia spiritualiter haec signa facit, cum per exorcismi gratiam manum credentibus imponit et malignos spiritus expellit. Hoc fit, dum fideles veteris vitae saecularia verba relinquunt, et sancta mysteria insonant, Deique laudes ac potentiam, quantum valent, extollunt. Serpentes tollunt, cum bonis exhortationibus malitiam de aliorum cordibus auferunt. Et si mortiferum quid biberint, non eis nocebit. Quasi [Col. 1156A] mortiferum bibunt qui pestiferas persuasiones audiunt; sed non eis nocebunt, dum ad pravae operationis effectum non prorumpunt. Super aegros, inquit, manus imponent, et bene habebunt. Hoc per Dei gratiam ministri Ecclesiae frequenter faciunt, dum proximos in bono opere confirmant, et exemplo bono actionis roborant. Haec enim miracula tanto majora sunt, quanto spiritualia, quia per haec animae suscitantur, non corpora.

Lucam etiam evangelistam, dulcissimi fratres, interrogemus; et quid Dei et Virginis Filius coelum ascensurus suis discipulis dixerit, libentissime audiamus. Vos, inquit, sedete in civitate, quoadusque induamini virtute ex alto (Luc. XXIV). Postquam discipulos deprecationis virtute perfecte instruxit, [Col. 1156B] cum repente, si vellet, roborare eos posset, distulit dicens: Vos autem sedete in civitate, etc. Quare non statim roboravit eos ad tolerandae humanae pravitatis adversa? Ideo scilicet ut exemplum sequentibus daret, ne imperfecti praesumant ante tempus praedicare. Caeterum in civitate sedet qui intra suae mentis claustra se constringit, ne vana loquendo exterius vagetur, ut cum divina virtute perfecte fuerit imbutus, tunc quasi a se ipso foras exeat, alios instruendo.

Sequitur: Eduxit autem eos foras in Bethaniam extra civitatem, et elevatis manibus suis benedixit eis. Pulchre Dei Filius benedicturus discipulos suos eduxit eos in Bethaniam, quae domus obedientiae dicitur, quia qui propter inobedientiam perversorum, [Col. 1156C] primorum videlicet hominum, de coelis descendit, propter obedientiam conversorum ascendit. Et haec villa, scilicet Bethania, in latere montis Oliveti est posita, quia obedientis Ecclesiae domus, apostolico digna hospitio, non alibi quam in latere montis summi, id est Christi, fundamenta fidei, spei et charitatis locavit. De quo latere sacramentum sanguinis et aquae quibus nascatur et nutriatur, gaudet emanasse. De cujus virtute, id est deitate, spiritualis unctionis munera desiderat, lucis et pacis promissa exspectat. Deinde quia Bethania juxta Jerusalem quasi stadiis quindecim erat (numerus propter septem et octo quibus constat, Scripturarum mysteriis accommodatus), vel vitam, [Col. 1156D] quae nunc est, et futuram; vel Vetus et Novum Testamentum, vel sabbatum animarum in futuro et carnis resurrectionem continet: et ideo quibus utriusque Testamenti scientiam aperuit quos omnem vivendi et sperandi regulam edocuit; eos quindecim stadiis, in locum videlicet quo eis benediceret et praecepta docendi traderet, eduxit. Recte quindecim stadiis locum ascensionis a loco passionis separavit, ut omnes pro se vel vivere vel mori cupientes, et primo quiescendi post mortem, et in fine [Col. 1157A] a mortuis resuscitandi desiderio pariter et amore firmaret.

Sequitur: Et factum est, dum benediceret illis, recessit ab eis, et ferebatur in coelum. Et ipsi adorantes regressi sunt in Jerusalem cum gaudio magno. Recessit corpore, sed praesens erat majestate. Recedebat praesentia corporali, sed cum eis erat per divinitatem omnibus diebus usque ad consummationem saeculi. Regressi sunt, inquit, in Jerusalem cum gaudio magno. Ibi quippe jussi sunt exspectare Patris promissionem, sanctum videlicet Spiritum consolatorem, sapientissimum doctorem, et contra omnia adversa fortissimum tutorem ac defensorem. Nec immerito cum magno gaudio in sanctam revertebantur civitatem, qui Redemptorem [Col. 1157B] omnium post resurrectionis triumphum videbant ascendentem ad Patrem Deum. Et erant semper in templo, laudantes, et benedicentes Deum. Congrue siquidem in domo Dei laudantes et benedicentes Deum consistebant, qui verum Deum et verum hominem magistrum suum coelos penetrare viderant. Haec nimirum est illa leaena, id est primitiva Ecclesia in parvo prius discipulorum numero constituta: et ipsius leaenae isti sunt esurientes catuli, de quibus beato Job Dominus loquitur, dicens:

Nunquid capies leaenae praedam, aut animam catulorum ejus implebis? (Job XXXVIII.) [(26) 1Kb] Ista nimirum illa leaena est de qua beatus Job superius dixerat, cum superbientem Judaeam cerneret praedicantem Ecclesiam [(27) 1Kb] praetermissam: Non calcaverunt [Col. 1157C] eam filii institorum, nec pertransivit per eam leaena (Job XXVIII). Huic ergo leaenae, id est sanctae Ecclesiae praedam Dominus capit, ut animam catulorum ejus impleat, quia ad augmentum hujus Ecclesiae innumeros de gentilitate populos diripuit, et per animarum lucrum esurientia apostolorum vota satiavit. Ipsi quippe pro mentis teneritudine et formidinis infirmitate catuli vocati sunt, quia, passo Domino, clausis foribus, residebant, sicut scriptum est: Cum esset sero die illa una Sabbatorum, et fores esset clausae, ubi erant discipuli congregati propter metum Judaeorum, venit Jesus, januis clausis, et stetit in medio, et dixit eis: Pax vobis (Joan. XX). Unde quo [(28) 1Kb] de eisdem catulis [Col. 1157D] apte subjungitur: Quando cubant in antris, et in specubus insidiantur. Cum enim sancti apostoli nequaquam contra membra diaboli, id est contra sacerdotes ei Pharisaeos, in voce liberae praedicationis exsurgerent, et necdum post passionem Domini sancti Spiritus effusione solidati, Redemptorem suum firma auctoritate praedicarent, adhuc contra adversarios suos quasi in antris insidiabantur. Clausis quippe foribus, quasi in quibusdam antris, vel abditis in specubus suis catuli rapturi mundum cubant, et animarum praedam postmodum diripiant. De quibus tunc certum est quod mundi impetum etiam sibimetipsis latendo formidarent. Illis foribus [Col. 1158A] clausis, isti catuli mortem mortis nostrae insidiati quaesierunt, ut culpam nostram interficerent, omnemque in nobis peccati vitam necarent. Horum primo illi esurienti catulo, sed jam valenti, ostensa per linteum gentilitate, quasi monstrata praeda dicitur: Macta, et manduca (Act. X). His catulis velut adhuc infirmis, ut cubare in antris debeant jubetur, cum eis Dominica voce dicitur: Sedete in civitate, quoadusque induamini virtute ex alto (Luc. XXIV). An non recte leaenae catuli, id est Ecclesiae filii vocantur, qui in Ecclesia editi adversantem mundum ore rapuerunt? Et haec quidem facta a sanctis apostolis novimus, et nunc etiam fieri a rectis doctoribus videmus. Ipsi enim, etsi subsequentium populorum patres sunt, tamen [Col. 1158B] praecedentium sunt filii. Unde et non immerito catuli dicuntur. Vel certe, etsi quorumdam fidelium magistri sunt, universalis tamen Ecclesiae discipulos se esse gloriantur. Leaenae itaque Dominus praedam capit, quia virtute suae inspirationis ab errore vitam delinquentium diripit, et animas catulorum illius replet, quia conversione multorum prius doctorum desideriis satisfacit. De quibus catulis bene subjungitur: Quando cubant in antris, et in specubus insidiantur. Neque enim cuncta tempora doctrinae sunt congrua. Nam plerumque doctorum virtus perditur, si verbum intempestive proferatur. Saepe vero et quod lenius dicitur, conventu temporis congruentis animatur. Ille ergo sit recte docere qui ordinate novit tacere. Quid enim [Col. 1158C] prodest eo tempore irascentem corripere, quo anenata mente non solum aliena verba percipere, sed semetipsum vix valet tolerare? Furentem quippe qui per invectionem corripit, quasi ei qui non sentiat, plagas ebrio imponit. Doctrina itaque ut pervenire ad cor audientis valeat, quae sibi sunt congrua temporum momenta perpendat. Bene ergo de eisdem catulis dicitur: Quando cubant in antris, et in specubus insidiantur. Doctores etenim sancti quandoque et arguenda conspiciunt, et tamen, dum se per silentium in cogitationibus retinent, quasi in specubus latent; et velut in antris se contegunt, quia in suis cordibus occultantur, sed cum importunum tempus invenerint, repente prosiliunt. Nulla quae dicenda sunt, reticent et cervicem superbientium [Col. 1158D] mox per increpationem terrent. Sive itaque per apostolos, sive per doctores, quos in apostolorum loco subrogavit, huic leaenae, id est sanctae Ecclesiae, Dominus quotidie praedam capit; et per eos quos ceperit, alios etiam capere non desistit. Ad hoc quippe justi hujus mundi peccatores rapiunt, ut per conversos alii etiam ex mundo rapiantur. Unde et ipsa gentilitas, quae pio apostolorum ore capta est, tanta nunc fame alios esurit, quanta se ab apostolis concupita [(29) 1Kb] fuisse cognoscit.

Sequitur: Et Dominus quidem Jesus postquam locutus est eis, assumptus est in coelum, et sedet a dextris [Col. 1159A] Dei. Nota quod aliquando coelos pluraliter, aliquando coelum singulariter invenimus; sed quodam modo locutionis abusivae singularia plurali modo dicimus, et pluralia pro singulari. Dicatur itaque apertius: Dominus quidem Jesus, qui de coelo descendit, postquam locutus est eis, assumptus est in coelum, videlicet unde venerat, et sedet a dextris Dei; et cum Patre nunc omnia judicat, et in fine omnium judex venturus est. Stephanus autem cum lapidaretur, vidit illum a dextris Dei stantem (Act. VII), quia videlicet in certamine positus, habuit eum adjutorem. Illi autem profecti praedicaverunt ubique, Domino cooperante, et sermone [(30) 1Kb] confirmante, sequentibus signis. Praeceptum obedientia, obedientiam vero signa comitantur.

[Col. 1159B] Inter haec autem quid in Actibus apostolorum Lucas referat, audiamus. Reversi sunt, inquit, apostoli post ascensionem Christi Jerosolymam a monte, qui vocatur Oliveti, qui est juxta Jerusalem, Sabbati habens iter: et erant perseverantes in oratione cum mulieribus, et Maria matre Jesu, et fratribus ejus (Act. I). Pura quippe illorum oratio fuit, quae coelestia dona promeruit; munda procul dubio exstitit ab omni malitia, quae tam larga de Deo obtinuit spiritualia munera. Hanc nimirum sanctorum apostolorum puram caeterorumque fidelium sanctissimam orationem thymiama illud praefigurabat quod per Moysen, jubente Domino, ex quatuor odoratissimis speciebus in maximam subtilitatem [Col. 1159C] tritis, id est stactis, onychis, galbani, et thuris compositum erat (Exod. XXX). Haec etiam in forma orationum fidelium confecta esse beatus Joannes in Apocalypsi ostendit, dicens: Quatuor animalia et viginti quatuor seniores ceciderunt coram Agno, habentes singuli citharas, et phialas aureas plenas odoramentorum, quae sunt orationes sanctorum (Apoc. V). Quanquam et speciem quatuor elementorum horum quatuor odorum naturae et species significare videantur, ut thus quod per lucidum aeri comparetur, stactes vero aquis, galbanus et onyx terrae atque igni, ut per hoc omnium quae in coelo, et infra coelum, et in terra et in aquis sunt, placitum Deo incensum sit huic creaturae laudis oratio.

[Col. 1159D] Matthaeus etiam evangelista vir sapiens et discretus, ac sancti Spiritus dono ditatus accedat, et quid Dei et Virginis Filius coelum ascensurus, discipulis suis praecipiat, nobis audire desiderantibus dicat: Euntes, inquit, docete omnes gentes, baptizantes eos in nomine Patris, et Filii, et Spiritus sancti (Matth. XXVIII). Hic ordo satis congruus est. Prius quippe docendus est auditor, deinde sacramentis imbuendus, tunc ad servanda mandata instituendus, quia, priusquam fidem anima suscipiat, non est dandus baptismus. Nec valet quisquam baptismo mundari, nisi bona studuerit operari. Sequitur: Baptizantes eos in nomine Patris, et Filii, et Spiritus sancti, in [Col. 1160A] confessione videlicet sanctae Trinitatis, quia, nisi quis renatus fuerit ex aqua et Spiritu sancto, non poterit intrare in regnum Dei (Joan. III). Docentes eos, ait, servare omnia quaecunque mandavi vobis (Matth. XXVIII), quia fides sine operibus non sufficit ad consequendam beatitudinem aeternam.

Dico itaque vobis et contestor, o Judaei, quia, nisi in Christum Dei et Virginis Filium credideritis, ejusque baptismum in nomine sanctae Trinitatis, Patris videlicet et Filii, et Spiritus sancti, ut supra dictum est, fideliter susceperitis, salvari nequaquam poteritis. Sed etsi mihi causa invidiae vel odii non creditis, Paulum apostolum ex gente vestra natum, ad Gamalielis pedes doctoris vestri nutritum, in Dei lege eruditum, a Jesu Christo autem Dei et hominis [Col. 1160B] Filio misericorditer illuminatum, et usque ad tertium coelum raptum interrogate; et utrum circumcisio an baptismus valeat ad salutem, diligenter ab eo inquirite, et quid horum potius tenendum censuerit, firmiter tenete, et studiose implere festinate. Ipse quoque caecitatem atque infidelitatem vestram nimium dolet, sicut in Actibus apostolorum frequenter referre solet. Optabam, inquit, anathema esse a Christo pro fratribus meis, qui sunt ex genere Israel (Rom. IX). Et iterum: Fratres, voluntas quidem et obsecratio cordis mei fit pro illis ad Deum in salutem (Rom. X). Contribulibus ergo tuis, o sancte Paule, et cognatis responde; et quod eis ad aeternam salutem maxime proficiat, consilium [Col. 1160C] tribue. Si omnibus, ut asseris, sapientibus videlicet et insipientibus, Graecis ac barbaris debitor factus es (Rom. I); primum tamen Judaeis praecepta Christi annuntiare debes. Si circumcidamini, inquit, o Judaei, Christus nihil vobis proderit. In Christo enim Jesu neque circumcisio aliquid valet, neque praeputium, sed fides quae per dilectionem operatur (Galat. V). Sed si forte, o Judaei, odio nominis Christi verissimum apostoli Pauli testimonium recipere non vultis, certe prophetarum vestrorum dicta testimonio Pauli concordantia negare minime potestis, imo eorum verbis quasi praeconiis veritatis fidem procul dubio accommodare debetis.

Nonne cum Zacharias propheta unus de duodecim Spiritu sancto edoctus, fons patens erit in die [Col. 1160D] illa, hoc est in adventu Christi, domui David et Jerusalem (Zach. XIII), dicebat, baptismum Christi in Ecclesia futurum praeostendebat? Domus quippe David et Jerusalem Christi Ecclesia est, in qua manet fons baptismi in remissionem peccatorum. In die, inquit, illa erit fons patens domui David, et habitantibus Jerusalem in ablutionem peccatoris et menstruatae. Dicite, o infelices et perfidi Judaei, qui patrum vestrorum usque hodie caecitatem secuti, circumcisionem carnis sine causa observatis; et ad damnationem vestram Filium Dei negatis; dicite, quis est iste fons patens, nisi ille, in quo omnes Christiani in nomine sanctae [Col. 1161A] Trinitatis, Patris videlicet et Filii, et Spiritus sancti baptizantur, per quem et peccatorum vincula relaxantur, et menstruatae, id est immundae animae sordes abluuntur? De cujus fontis aquis idem propheta alibi testatur, dicens: Et erit in die illa: Exibunta quae vivae de Jerusalem, et medium earum ad mare Orientale, et medium earum ad mare Novissimum (Zach. XIV). Quae sunt igitur istae aquae vivae, nisi aquae baptismatis, quae hominem coelestis infusione Spiritus vivificant? Sed cur de Jerusalem exire annuntiantur, nisi quia Dominus in populo eodem consistens ait discipulis suis: Ite docete omnes gentes; baptizantes eos in nomine Patris, et Filii, et Spiritus sancti? Sed harum pars media vadit ad mare Orientale, id est ad populum circumcisionis, [Col. 1161B] et media ad mare Novissimum, id est ad populum gentium fide postremum; ut omnibus populis Judaeis scilicet et gentilibus largiatur per baptismum remissionem peccatorum. De quibus aquis adhuc et per eumdem prophetam dicitur, quod egrediantur de domo Domini, et crescant in fluvium, et pergant ad mare Mortuum vel ad solitudines, et omnia ad quaecunque venerint, vivificentur atque sanentur (Ezech. XLVII). Sic enim ait: Converti me ad portam domus Domini, et ecce aqua egrediebatur subter limen domus ad orientem; facies enim domus respiciebat ad orientem; aquae autem descendebant in latus templi ad extremum ad meridiem scilicet altaris. Et converti me ad viam foras portam [Col. 1161C] exteriorem viam quae respiciebat ad orientem: et ecce aquae redundantes a latere dextro (ibid.), id est a latere Christi. In die illa, inquit, erit Dominus unus, et erit nomen ejus unum (Zach. XIV), omnibus scilicet idolis destructis. Revera unus est Deus praeter quem non est alius, Pater, videlicet et Filius, et Spiritus sanctus; et nomen ejus unum, in quo omnes fideles oportet baptizari, et a peccatis ablui, atque in agnitione et amore ejusdem unius Dei renovari.

Cui ait Salomon in Cantico spiritualis amoris: Oleum effusum nomen tuum; ideo adolescentulae dilexerunt te (Cant. I). [(31) 1Kb] Quid enim per adolescentulas, nisi sanctae animae designantur, quae baptismatis aqua per Spiritum sanctum regenerantur et in novam Christi creaturam per novum testamentum [Col. 1161D] transferuntur? Quae propter olei infusionem Christum diligunt, quia ad gratiam vocatae in eo suavitatem vitae perpetuae inveniunt, pro cujus suavitatis dilectione omnes mundi fastus et divitias respuunt. Moneo vos etiam pro salute vestra, o Judaei, ut vetustatem priscae legis a cordibus vestris expellatis, et Christi baptismate renovari festinetis, ut in numero electorum Dei computari possitis. An sine purificatione baptismi ad patriam vos putatis pervenire paradisi? Nequaquam. Neque enim aliquis salvus esse poterit, nisi ex aqua et Spiritu sancto renatus fuerit (Joan. III). Sed si mihi Christiano homini, et vexillum crucis Christi in mea fronte [Col. 1162A] gestanti non creditis, Isaiam prophetam legite, et ab eo baptismum praenuntiatum fuisse invenietis. Sic enim futuri temporis tam Judaeis quam gentibus in Jesu Christo salvari cupientibus praecinebat ipse.

Haurietis aquas in gaudio, inquit de fontibus Salvatoris (Isa. XII). Quibus verbis etiam ipsum Salvatorem ostendit de cujus fontibus aquas purificationis praedicat hauriendas, id est de Jesu. Jesus enim Hebraeorum lingua Salvator interpretatur. Unde et ipse clamat, dicens: Si quis sitit, veniat ad me, et bibat. Hoc autem dicit de Spiritu, quem accipiunt, videlicet in baptismo, credentes in eum (Joan. VII). Joannes baptizavit aqua, Jesus autem baptizat in Spiritu sancto: ad quod baptismi sacramentum idem Isaias Judaeos et gentiles provocat, [Col. 1162B] dicens: Omnes sitientes venite ad aquas (Isa. LV), scilicet baptismi, et ad percipiendum munera Spiritus sancti. Has aquas et hunc fontem etiam per Joelem prophetam annuntiat Spiritus sanctus, dicens: Stillabunt montes dulcedinem, et colles fluent lac et mel; et per omnes rivos Juda ibunt aquae; et fons de domo Domini egredietur, et irrigabit torrentem spinarum (Joel. III), id est purificabit in baptismo universitatem gentium. Michaeas etiam propheta, o increduli et pertinaces Judaei, accedat, et baptismi sacramenta sub figura transitus maris vobis ostendat. Si mihi non creditis saltem vel illi credite, cui omnino non potestis contradicere. O Michaea propheta veritatis, ostende Judaeis et gentibus [Col. 1162C] fontem eorum salutis!

Secundum diem, inquit, egressionis tuae de terra Aegypti, o Israel, ostendam eis, scilicet gentibus, mirabilia. Videbunt gentes, et confundentur, manus suas ponent super os suum. Deum tuum glorificabunt et timebunt (Mich. VII). Et adjecit: Quis deus similis tibi, qui aufers iniquitates, scilicet per baptismum, et transfers peccatum reliquiarum, id est gentium, illorum videlicet qui circa horam nonam nascituri sunt? Deponet omnes iniquitates nostras, et projiciet in profundum maris omnia peccata nostra (ibid.). In qua sententia lector advertat manifestissime revelari mysterium baptismatis Judaeis et gentibus. Secundum diem egressionis tuae, inquit, de Aegypto ostendam eis, scilicet gentibus, mirabilia. [Col. 1162D] Quid clarius hoc testimonio, quidve apertius? Israel quippe, id est populus Christianus per fidem Deum videns egreditur de Aegypto, dum renuntiat saeculo. Ingrediturque mare Rubrum, id est baptismum, cruore Christi signatum. Tunc hostes insequentes intereunt, quia statim peccata moriuntur, id est delentur, et regeneratorum animae resurgunt. In hoc vero quod ad se revertitur loquendo: Deponet omnes iniquitates nostras, et projiciet in profundum maris peccata nostra, ostendit etiam Judaeos quandoque ad fidem venturos, et peccatorum remissionem per Christi baptismum consecuturos. O gens Judaica, gens prava atque perversa, gens [Col. 1163A] absque consilio et sine spirituali prudentia! Quare fideliter non accipitis, imo quod est gravius, surda aure transitis tot veridicorum prophetarum testimonia ex lege vestra sibi concordantia? O miseri! Legem assidue prae manibus habetis, sed illius sacramenta minime intelligitis. A lectione ergo vacui ideo receditis, quia spiritualem in ea intelligentiam non inquiritis. Sed quamvis Dei beneficiis et meis monitis ingrati sitis, libenter tamen figuras legis aperiam vobis.

Nonne cum Moyses Domini praecepto Aaron et filios ejus aqua abluebat baptismum Christi praefigurabat? Negare quippe non potestis, etiamsi velletis, Aaron aquis fuisse ablutum antequam ingrederetur Sancta sanctorum. Cujus etiam filii sacerdotio participes [Col. 1163B] paterno, Domino jubente, aquarum sanctificatione purificantur (Exod. XXIX). Jam tunc quidem sanctificatio illa baptismi formam gerebat, cujus nunc lavacri sacramento abluitur omnis populus Ecclesiae (qui quidem est corpus magni et veri sacerdotis Jesu Christi) in remissionem peccatorum, et lotis sordibus in sanctificationem divino cultui consecratur. Jam itaque tempore illo Aaron et filii ejus purgationem populi Christiani et rerum omnium ecclesiasticae religionis sanctitatem, et baptismatis sacramenta praesignabant. Non accipiunt vestes, nisi lotis prius sordibus; nec ornantur ad sacra, nisi in Christo novi homines renascantur. Quod autem Moyses lavat sacerdotes, legis indicium est. Praeceptis enim Dei lavandi sumus, ut cum ad indumentum [Col. 1163C] Christi comparati, tunicas pellicias primorum videlicet parentum deposuerimus, tunc induemus vestem lineam nihil in se mortis habentem, sed totam candidam, ut de baptismo consurgentes, cingamus lumbos in veritate, et tota praeteritorum peccatorum turpitudo celetur. Scitote itaque, o Judaei, quia nisi baptismum Christi devota fide susceperitis, salvari omnino minime poteritis (Joan. III). Quod si forsitan, ut perfidi et rebelles, mihi nondum creditis, adhuc ad vestram perfidiam superandam Dei omnipotentis sententiam ad medium deducam per Isaiae prophetae os prolatam. Certe si, quod verum est, sanctorum prophetarum dudum testimonia suscipere renuistis, saltem jam nunc Dei [Col. 1163D] praeceptum legem dantis et omnia regentis, cui omnino resistere vel contradicere nullatenus valetis, gratulanter pro salute vestra suscipere debetis.

Cum enim Dominus repudiando vestra sacrificia, festivitates et Neomenias per supradictum prophetam dixisset: Quo mihi multitudinem victimarum vestrarum? Plenus sum holocaustis arietum, et adipe pinguium; sanguinem vitulorum, et agnorum, et hircorum nolui. Ne offeratis ultra sacrificium frustra; incensum abominatio est mihi. Neomenias et Sabbatum, et festivitates alias non feram, facta sunt enim mihi molesta (Isa. I); statim baptismum approbando, imo jam praeostendendo, post pauca subjunxit, dicens: Lavamini, mundi estote (ibid.). Pro omnibus [Col. 1164A] ergo victimis, quas memoraverat, pro cunctis Neomeniis, Sabbatis, et solemnitatibus solam baptismi purificationem praecipit. Pro cunctis quoque inquinamentis peccatorum, solum regenerationis lavacrum, quo peccata abluuntur, ostendit. Quod quia, o Judaei, respuit iste, Ezechielem audite comminantem vobis: Factus est, inquit, sermo Domini ad me, dicens: Fili hominis, notas fac Jerusalem abominationes suas, et dices ad eos: Haec dicit Dominus: Jerusalem, radix tua, et generatio tua de terra Chananaea: pater tuus Amorrhaeus, et mater tua Cethaea. Et quando nata es, in die ortus tui non est praecisus umbilicus tuus, et aqua non es lota in salutem (Ezech. XVI). Ubi ostenditur quod in peccatis magnis sit Jerusalem, et ideo perituram esse, si non fuerit lota [Col. 1164B] aqua in salutem, quod est utique plena sanctificatio baptismi. Ad eos autem, qui convertuntur et baptizantur, sic ibi sermo Domini loquitur, dicens: Ingressus sum pactum meum tecum, ait Dominus, et lavi te aqua, et mundavi sanguinem tuum ex te, et unxi te oleo (ibid.); significans per pactum testamentum novum, per aquam vero et oleum baptismum et chrisma. Cujus baptismi purificationem sic sanctus Spiritus per eumdem prophetam illis futuram promittit, dicens: Tollam quippe vos de gentibus, et congregabo vos de universis terris, et adducam vos in terram vestram. Et effundam super vos aquam mundam et mundabimini ab omnibus inquinamentis vestris (Ezech. XXXVI), scilicet per baptismi sacramentum.

[Col. 1164C] Quia igitur vestris nimirum, o Judaei, miseriis condoleo, idcirco ad vos toties revertor loquendo. Si me patienter audieritis, et mea monita simplici ac fideli mente susceperitis; aeternae salutis consilium dabo vobis: quo videlicet a prisca conversatione, id est a paterno errore paulatim recedendo, inter filios Ecclesiae renovare possitis, et Scripturas Veteris Testamenti spiritualiter intelligetis, et in Dei cognitione de die in diem proficietis. Hoc est ergo consilium meum, ut omni dubitatione postposita novum recipiatis testamentum. Novus quippe homo venit in mundum, Dei scilicet et Virginis Filius, et nova praecepta edidit mundo, omnibus videlicet hominibus. Pro certo sciatis, quia nisi in [Col. 1164D] Christum Dei et Virginis Filium de Spiritu sancto conceptum fideliter firmiterque credideritis, nequaquaquam Veteris Testamenti Scripturas spiritualiter intelligere poteritis, Isaia vobis protestante his verbis: Si non credideritis non intelligetis, nec permanebitis (Isa. VII). Revera quia nec vos, nec patres vestri in Christum Dei Filium credidistis, ideo ad intelligendum Scripturas obcaecati estis. Nec etiam permansistis, in Dei videlicet praeceptis, nec in terra promissionis, sed justo Dei judicio per universas mundi partes, ut sacrilegi homicidae et reprobi, dispersi estis, et oppressi servitute cunctis sub coelo populis. Quia igitur, o miserrimi Judaei, non credidistis, ideo nec permansistis. Nonne hoc ita accidit vobis, sicut in Osee propheta legitis? Sic enim ipse [Col. 1165A] prophetico spiritu captivitatem vestram praevidens, nimium tristis ac dolens loquitur, dicens:

Sedebunt filii Israel, sine rege, sine sacerdote, sine altari, et sine sacrificio (Osee III). Quod ita esse, ut legitur, omnibus manifestum est. Nunquid non intelligitis, o Judaei, qua de causa tanta mala acciderunt vobis? Nequaquam. Scio plane quia non intelligitis, ideo videlicet quia non creditis. Ego autem quia in unum verum Deum, Patrem videlicet, et Filium, et Spiritum sanctum firmiter ac fideliter credo, qua de re super vos tanta mala evenerint intelligo, quae vestris auribus pro salute vestra breviter exponere volo. Patrum quippe vestrorum sententia satis dura et crudelis obligavit vos tantis malis, etiam antequam ab utero matris procederetis. [Col. 1165B] Ipsius quoque Dei et hominis Jesu Christi sanguinem sine causa crudeliter effundere cupientes, procaciter clamaverunt Pilato, dicentes: Sanguis ejus super nos, et super filios nostros! (Matth. XXVII.) Haec igitur imprecatio, id est maledictio, vos quondam a Judaea expulit, hodie graviter affligit, et universis, quae sub coelo sunt, nationibus servituti subjicit, et in extremo examine, nisi in Christum fideliter credideritis, ejusque baptismum devote susceperitis, vos sine dubio condemnabit. Quid ergo, o miserrimi, agitis, quare insuper vacuum tempus expenditis? Legem non observatis, regem non habetis, sacerdotes non honoratis, altare non aedificatis, sacrificium non offertis, testamentum vetus non custoditis, novum non recipitis, circumcisionem [Col. 1165C] quae jamdudum in Christo finem accepit, sine causa suscipitis, baptismum Christi a patriarchis et prophetis in lege vestra praeostensum in quo remissio peccatorum constat, respuitis. O infelices, imo infelicissimi! Judaei non estis, Christiani esse non vultis, quid ergo boni agitis? Quia igitur irrationabiliter, id est sine lege et sine Evangelio vivitis, Deique beneficia ingrati expenditis, procul dubio ad aeternam damnationem tenditis. Quid enim? Nunquid si novum testamentum receperitis, Deum offendere timetis? Nequaquam. Ipse quoque Deus veteris et novi testamenti institutor carnales veteris legis observationes oblivisci, et Evangelii sacramenta suscipere vobis praecepit, ubi per Isaiam prophetam ait:

[Col. 1165D] Ne memineritis priorum, et antiqua ne intueamini. Ecce nova faciam, quae nunc orientur, et cognoscetis ea (Isa. XLIII). Et ut ostenderet quae essent, subjecit: Faciam in deserto viam, et in loco inaquoso flumina potare gentem meam electam, et plebem meam, quam acquisivi (ibid.). Quid ergo his verbis significabat nisi baptismatis purificationem futuram? In quo non jam vetusta circumcisione carnis quisque signatur, sed sola gratia baptismi, unde et per fidem abluitur. Scitote etiam, o Judaei, quia, quamvis legem et prophetas teneatis, tamen salvari omnino non poteritis, Jeremia in voce Domini testante [Col. 1166A] his verbis: Si steterit Moyses coram me et Samuel, non est anima mea ad populum istum. Ejice illos a facie mea, et egrediantur (Jer. XV). Per Moysem quippe lex, per Samuelem vero prophetiae intelliguntur. Quos quamvis, Judaei, habeatis, tamen propter erroris impietatem abjecti estis. Opera enim vestra, et justitia vestra sine fide Christi non proderunt vobis, testante Domino per eumdem prophetam: Quia mei obliti estis, ecce ego anuntiabo justitiam vestram, et opera vestra non proderunt vobis (Isa. LVII).

Quid ergo vobis prodest, o miseri, in hoc saeculo infeliciter esse, et in futuro perire? Opera vestra sunt inutilia, et Deo odibilia. Sine causa igitur laboratis insuper vacuum dies in praesenti vita vobis [Col. 1166B] concessos expenditis, et ad non esse tenditis, dum Dei et Virginis Filium negatis, ejusque Evangelium suscipere renuitis. Melius est mori quam male vivere; melius non esse quam infeliciter esse. Multo melius vobis fuerat in hoc saeculo non procreari, quam aeternas apud inferos incredulitatis poenas pati. In hac praesenti vita, ut ait Psalmista, propter incredulitatem de manu Dei estis repulsi (Psal. LXXXVII), et in futura condemnandi, nisi ex aqua et Spiritu sancto, sicut jam saepe testati sumus, fueritis renati. Ad vos ergo metipsos introrsus redite, et mentis oculos diuturna jam infidelitatis caecitate lipposos discretionis manu purgate, quatenus nova Dei et hominis Jesu Christi praecepta devota mente et puro corde possitis percipere.

[Col. 1166C] Hanc procul dubio mortiferam vestrae mentis caecitatem Moyses legislator praefigurabat, cum post jejunium quadraginta dierum de monte descendens, ex consortio sermonis Dei cornutam faciem habebat, qua visa, ne filii Israel terrerentur, eam velamine operiebat (Exod. XXXIV). [(32) 1Kb] Quod ergo Moyses denuo de monte descendens, facies ejus cornuta, id est glorificata videtur, sed tamen velamine tegitur, eamdem legem significabat mystico velamine esse coopertam tectamque hominibus infidelibus, et occultam, Isaia propheta testante: Erunt, inquit, sermones libri hujus sicut sermones libri signati, quem si quis homini nescienti litteras dederit, et dicat: Lege; ille vero respondeat: Nescio litteras. Et rursum: Si detur alteri scienti litteras, et dicat: [Col. 1166D] Lege; ille vero respondeat: Non possum, signatus est enim liber (Isa. XXIX). Haec sunt, o insipientes Judaei, veteris testamenti signacula, quae vobis obstinatio mentis clausit, nobis vero credentibus Dei et Virginis Filius aperuit. Religata quippe est lex in solis fidelibus, sicut per Isaiam prophetam testatur Dominus: Liga testimonium, signa legem in discipulis meis (Isa. VIII). Quare? Ne eam scilicet Judaei inveniant, sive pagani, aut haeretici, quia non sunt Christi discipuli. Sermo itaque legis, ut dictum est, habet scientiae gloriam secretam, habet et duorum testamentorum cornua, quibus contra [Col. 1167A] falsitatis dogmata incedit armata. Cum igitur, o Judaei, Moyses legitur, velamen est positum super cor vestrum: et manifeste dum legentes prophetarum Scripturas, per nimiam stoliditatem cordis carnaliter accipitis, tota facies Moysi quodam velamine tegitur; ita ut non possitis loquentis legis gloriam sustinere. Sed si in Christum Dei et Virginis Filium non credideritis, ejusque Evangelium, id est novum testamentum fideliter non susceperitis, omnino non auferetur velamen de cordibus vestris. Vera est ergo satis Isaiae prophetae sententia dicentis, quia si non credideritis, non intelligetis nec permanebitis (Isa. VII).

[(33) 1Kb] Hanc profecto et prophetarum obscuritatem velum illud praefigurabat, quod in medio templi [Col. 1167B] pendebat, et Sancta sanctorum, ne ab hominibus prospicerentur, interius occultabat (Exod. XL). Sed posteaquam Christus adveniens tempore passionis velum illud a summo usque deorsum disruptum est, omnia illa, quae erant occulta, per passionem et resurrectionem, atque ascensionem ejus ad nostram fidem corroborandam sunt revelata, Apostolo testante, qui ait: Nobis autem revelavit Deus per Spiritum suum; quia Spiritus omnia scrutatur, etiam quae sunt profunda et alta Dei (I Cor II). Patefacta sunt ergo fidelibus per Christum legis mysteria, vobis autem, o insipientes et maligni Judaei, sunt clausa, sicut angelus ait Danieli inter caetera: Clausi sunt et signati sermones usque ad tempus consummationis (Dan. XII), id est usque ad Incarnationem [Col. 1167C] Christi, quousque addiscant multi, et impleatur visio; et tunc docti intelligent omnia haec. Cur itaque, o Judaei, tandiu increduli permanetis, et tanta obstinatione animarum vestrarum salutem negligitis? Plenitudinem a Deo praedestinati temporis jamdudum venisse per Scripturas cognoscitis, patriarcharum figuras et aenigmata, nec non et prophetarum dicta manifeste in Christum completa fuisse cernitis; novum testamentum a Domino fuisse imperatum tot sanctarum Scripturarum attestationibus legitis; baptismum Christi in lege vestra praefiguratum esse aperte videtis, et ultra, o stulti et tardi corde ad credendum in omnibus quae locuti sunt prophetae, quid exspectatis? Nunquid adhuc in [Col. 1167D] mente vestra scrupulum residet infidelitatis? Certe si propter duritiam lapidei cordis vestri caeteris vestrae legis doctoribus credere non vultis, saltem sapientissimi regis Salomonis dictis fidem accommodare debetis. Audite igitur placata aure quid de duobus testamentis in persona sponsae, id est sanctae Ecclesiae Jesu Christo coelesti sponso in Cantico spiritualis amoris dicat:

Omnia poma nova et vetera, frater mi, servavi tibi
(Cant. VII). [(34) 1Kb] Hic per omnia [(35) 1Kb] sensus sanctarum Novi et Veteris Testamenti Scripturarum intelliguntur, quae dum ex sanctis Patribus, patriarchis videlicet et prophetis, atque apostolis caeterisque [Col. 1168A] Ecclesiae doctoribus ad nos perveniunt et creduntur, quasi ex arboribus poma nascuntur, quibus animae delectantur. Omnia ergo poma nova et vetera dilecto suo Jesu Christo sponsa servat, quia sic novum testamentum Ecclesia catholica recipit, ut vetus non abjiciat, et sic vetus veneratur ut novum semper etiam in ipsis veteribus carnalibusque sacrificiis per spiritum intelligat: in novo scilicet Christum venisse congaudens, in veteri autem semper venturum exspectans. Sicut ergo frumentum in spica nutritur et reconditur, sic novum testamentum in veteri habetur et tegitur. Ad hoc ergo vos moneo, o Judaei, ut sic vetus testamentum teneatis, ut novum in eo spiritualiter intelligatis; et non carnalia veteris sed spiritualia novi testamenti [Col. 1168B] opera implere studeatis. Nunquid si novum testamentum receperitis, contra Dei praeceptum vos agere timetis? Nequaquam. Adhuc enim quia increduli permanetis, velamen Moysi superpositum est cordibus vestris. Audite igitur, o rebelles et increduli dolo et fallacia pleni prae omnibus hominibus, quam misericorditer cunctis fidelibus duorum testamentorum dona repromittit Deus. Dabo vobis, inquit, pluviam temporaneam et serotinam, vetus scilicet et novum testamentum, et utroque imbre rigabo vos (Deut. XI). Imber enim utriusque testamenti doctrina accipitur. Unde dicitur: Exspectetur sicut pluvia eloquium meum, et descendant sicut ros verba mea, sicut imber super fenum, et sicut stillae super gramen (Deut. XXXII). Quia igitur, o Judaei, tantis [Col. 1168C] ex lege et gente vestra idoneis testibus estis convicti, et verissimae rationis copia sufficienter instructi, nequaquam ultra jam ad resistendum veritati, sed ad suscipiendum novum testamentum, et ad credendum Dei et Virginis Filium pro salute hominum venisse in mundum debetis esse parati. Ad hoc nimirum ex lege et prophetis tot veritatis testimonia protulimus, ut, ablato de cordibus vestris Moysi velamine et suscepto Christi baptismate, vos in aeterna beatitudine consortes habere possimus.

Baptismum igitur Christi, sine quo nemo salvari poterit, lex vestra multis auctoritatibus jamdudum vobis legentibus praefiguratum fuisse ostendit: et [Col. 1168D] idcirco necesse est ut et sanctum chrisma, quo omnium Christianorum in nomine sanctae Trinitatis, Patris videlicet, et Filii, et Spiritus sancti in baptismate inunguntur capita, qualiter a Deo in eadem lege praemonstratum fuerit, ad nostram fidem confirmandam, et ad vestram dubietatem repellendam vobis ostendamus; ut in omnibus perfecte instructi, et catholicae fidei devoti inter sanctae Ecclesiae filios possitis computari. Omnes quippe fideles in Deum Patrem, et Filium, et Spiritum sanctum credentes, sacro chrismate perungi debent, sicut Dominus ad Moysem figurate loquitur, dicens:

Sume tibi aromata prima, et oleum de olivis, faciesque [Col. 1169A] unctionis oleum sanctum, videlicet unguentum compositum et unges ex eo tabernaculum testimonii, et arcam testamenti, mensamque cum vasis suis, candelabrum, et omnia utensilia ejus, altaria thymiamatis scilicet et holocausti, et universa, quae ad cultum ejus pertinent. Sanctificabisque omnia, et erunt Sancta sanctorum; qui autem tetigerit ea, sanctificabitur. Aaron et filios ejus unges, et sanctificabis eos, ut sacerdotio fungantur mihi. Filiis quoque Israel dices: Hoc oleum unctionis sanctum erit vobis in generationibus vestris (Exod. XXX). [(36) 1Kb] Figura ergo hujus prioris tabernaculi ad typum Ecclesiae ducitur. Porro unguentum, quo perungitur tabernaculum, chrisma est, quo ungitur fidelis populus, in quibus Divinitas tanquam in tabernaculo habitat. [Col. 1169B] Cujus omnis diversitas populorum in testimonium perungitur sanctitatis, quae per illam operum diversitatem figurabatur, ut sacri chrismatis unctione peruncti omnes sanctificentur, atque sanctificati in Dei gloria praeparentur. Possunt quidem intelligi hoc unguento etiam virtutes sanctorum, sive odor justitiae longe lateque diffusus, de quo dicit Apostolus: Deo gratias, qui triumphat nos in Christo Jesu, et odorem justitiae suae manifestat per nos in omni loco (II Cor. II).

Summa itaque cum devotione, o Judaei, baptismum Christi suscipite, ut ipsius dono in ejus timore atque amore renovari possitis, sicut ipse per prophetam pollicetur vobis: Dabo vobis, inquit, cor novum, et Spiritum meum ponam in medio vestri, et [Col. 1169C] faciam ut in praeceptis meis, scilicet evangelicis, ambuletis, et justitias meas custodiatis et operemini (Ezech. XXXVI). Hoc est, ut dilectionem Dei et proximi, quae plenitudo legis est (Rom. XIII), invicem habeatis. Si ergo vere estis Judaei, id est confessores, ad confitendum Deo non postremi inter caeteras nationes, sed omnino debetis esse priores; sicut vobis primum oportuerat praedicari verbum Dei, sic et vos prae omnibus gentibus debueratis esse promptiores ad obediendum fidei. Recedite igitur a diabolo, cui diu servistis, et fugiet a vobis, et, secundum beati apostoli consilium, appropinquate Deo et appropinquabit vobis (Jac. IV).

David etiam regem et prophetam, sapientem videlicet [Col. 1169D] in verbis, et fortem in praeliis audite, et quidquid vobis pro salute vestra dixerit libenter facite. Accedite, inquit, ad Deum et illuminamini, et facies vestrae non confundentur (Psal. XXXIII), in examine scilicet extremi ejus judicii. Cum eodem etiam Propheta Domino preces fundite, quatenus ab oculis mentis vestrae tenebras ignorantiae clementer dignetur expellere. Dicat igitur unusquisque vestrum Deo cum Psalmista supplici mente et pura devotione: Revela oculos meos, et considerabo mirabilia de lege tua (Psal. CXVIII). Fidem ergo integram inviolatamque servate eamque dignis moribus implete, quia revera ipsa est porta Ecclesiae. Nemo quippe [Col. 1170A] sanctam Ecclesiam intrare poterit, nisi prius catholicam fidem tenuerit. Sine fide enim nemo potest placere Deo (Hebr. XI). Justus igitur, ut ait Scriptura, ex fide vivit (Habac. II); quia, sicut corpus mortuum est sine anima, ita anima mortua est sine fide (Jac. II).

Quanto itaque, o Judaei, in praesenti saeculo graviori servitute oppressi estis, tanto ardentius tendere ad veram libertatem debetis. In patriarchis quidem et prophetis propter Dei bonitatem omnibus, quae sub coelo sunt, nationibus Deo fuistis chariores; nunc autem propter infidelitatis perfidiam facti estis viliores. Semper enim secundum Moysi sententiam irritastis Dominum in operibus manuum vestrarum (Deut. XXXI), et idcirco omnibus [Col. 1170B] hominibus facti estis opprobrium. Vos quoque mensuram patrum vestrorum implevistis (Matth. XXIII): Dei videlicet Filium specialiter vobis a Deo Patre, ut vos ad aeternae vitae pascua revocaret, promissum, cruci affixistis; ejusque apostolos salutis viam vobis ostendentes, non solum illos audire noluistis, sed etiam multis verberibus multisque plagis impositis de finibus vestris pertinaciter crudeliterque ejecistis: ideoque si non juxta ecclesiasticae regulae normam poenitueritis, non vita, sed morte digni estis. Agite ergo poenitentiam secundum beati Petri apostoli consilium, et baptizetur unusquisque vestrum in remissionem peccatorum (Act. II), ut Dei gratiam, quam peccando amisistis, humiliter satisfaciendo recuperare possitis [(37) 1Kb] . Congrue siquidem [Col. 1170C] beatus Petrus praecepturus baptisma praemisit poenitentiae lamenta, ut prius sese aqua suae afflictionis abluerent, et postmodum sacramento baptismatis lavarent. Qua igitur mente qui transactas culpas flere negligunt, de peccatorum venia securi vivunt, quando ipse summus Ecclesiae pastor huic etiam sacramento addendam poenitentiam credidit, quod peccata principaliter exstinguit? Qui ergo securus cupit esse in morte de indulgentia, in omni vita sua nunquam sit sine poenitentia.

Idcirco, o Judaei, pro salute vestra toties vos admoneo, quia omnes vos in visceribus Jesu Christi esse desidero. Baptismum ergo Christi devota mente suscipite, et sicut veri Christiani dignos poenitentiae [Col. 1170D] fructus facite (Luc. III), ut digne mereamini computari in membris Ecclesiae. Nemo utique, sicut supradictum est, potest consequi peccatorum suorum veniam, vel pertingere ad coelestem patriam, nisi per sanctam Ecclesiam catholicam. Qui ergo in saecularibus negotiis prudentes estis, cur animarum vestrarum diutius salutem negligitis? Sanctam itaque Ecclesiam diligite, sacerdotes ejus honorate; quia nimirum ipsa Domino devote preces consuevit [(38) 1Kb] fundere, quatenus ipse a cordibus vestris velamen erroris misericorditer dignetur auferre. Unda igitur baptismatis ablutos a cunctis peccatorum sordibus, ejusdemque sanctae Ecclesiae adjutos [Col. 1171A] orationibus vos omnipotens Deus consociare dignetur coelestis patriae civibus. Amen. Commendo vos Deo et Verbo ipsius (Act. XX).

Omnibus quoque hominibus, fratres dulcissimi, animarum salutem optare debemus, ideoque ad suscipiendam catholicam fidem, Veteris et Novi Testamenti introductis auctoritatibus, prout Spiritus sanctus dictavit, Judaicam gentem exhortati sumus. Nunc autem ad propositam narrationem, quam propter illorum commonitionem superius paulisper omisimus, Deo juvante, necesse est ut redeamus. Quid etiam beatissimus Lucas in Actibus apostolorum de Christi ascensione referat, omnes in commune audiamus.

Videntibus illis, elevatus est; et nubes suscepit [Col. 1171B] eum ab oculis eorum (Act. I). Concordat quippe visio Danielis prophetae verbis hujus sancti evangelistae. Videbam, inquit, in visione noctis, et ecce in nubibus coeli Filius hominis veniebat, et usque ad Antiquum dierum pervenit; et in conspectu ejus obtulerunt eum. Et dedit ei potestatem, regnum et honorem, et omnis populus, tribus et linguae servient ei (Dan. VII). Et adjecit: Potestas ejus, potestas aeterna, quae non auferetur; et regnum ejus, quod non corrumpetur (ibid.). In hoc quod dicit, se in nocte visionem vidisse, ostendit plane, quia inter pressuras atque angustias praesentis temporis per fidem ambulamus, et non per speciem; Deum videlicet non contemplamur facie ad faciem, sed quasi in speculo et in aenigmate (I Cor. XIII). In hoc autem quod subjungit: [Col. 1171C] Filius hominis in nubibus coeli veniebat, virgineam Christi carnem de Virgine matre sine virili semine sola Spiritus sancti obumbratione conceptam demonstrat. De hac profecto nube Isaias propheta vir nobilis ac sapiens figurate loquitur, dicens: Ascendit Dominus super nubem levem, et ingredietur Aegyptum (Isa. XIX). Super nubem quoque [(39) 1Kb] levem Dominus ascendit, quia unigenitus Dei Filius humanam naturam sine peccato accepit, qua indutus, ad debellandum antiquum hostem, hunc mundum, qui Aegyptum significat, intravit. In nube ergo Dominus ascendit, quia in eadem carne, quam accepit, coelos penetravit.

Iterum Daniel subjungit, dicens: Et usque ad [Col. 1171D] Antiquum dierum pervenit. Antiquum dierum Deum Patrem dicit, cui Psalmista sic ait: Tu, Domine, in aeternum permanes, et memoriale tuum in generationem et generationem (Psal. CI). Et iterum: Tu, Domine, idem ipse es, et anni tui non deficient (ibid.). Sequitur: Et in conspectu ejus obtulerant eum; angeli videlicet, qui ei ab initio humanae nativitatis ministraverant, cum summo honore ac reverentia, ut credimus, usque ad paternae gloriae solium illum perduxerunt. Iterum subjungens, ait: Et datus est ei, scilicet a Deo Patre principatus, honor, et regnum; et omnis populus, tribus, et linguae servient ei. Potestas ejus, potestas aeterna, quae non auferetur; [Col. 1172A] et regnum ejus, quod non corrumpetur. Quo testimonio ostendit ita accepisse Christum dominationem et regnum ab omnipotenti Deo Patre, ut potestas ejus aeterna sit, et regnum illius sine corruptionis fine permaneat in aeternum.

Hunc profecto Dei et Virginis Filium pro salute humana passum, mortuum et sepultum, tertia die resuscitatum, quadragesimo autem die ad coelos elevatum et in Dei Patris dextera glorificatum, Samson ille fortissimus praefiguravit, qui contra Philisthaeos pugnans, populum Dei liberavit. Qui cum quadam die Gazam civitatem fuisset ingressus, illico Philisthaei, ut eum comprehendere possent, custodes deputaverunt [(40) 1Kb] . Sed ille nocte media surgens, portas civitatis tulit et [Col. 1172B] montis verticem ascendit (Judic. XVI). Quem in hoc facto Samson ille typice praefiguravit, nisi Dei Virginisque Filium, qui nos sua morte redemit? Quid Gaza civitas, nisi infernum significat? Quid per Philisthaeos, nisi Judaeorum perfidia demonstratur? Qui cum mortuum Dominum vidissent, ejusque sanctissimum corpus in sepulcro jam positum, custodes illico deputaverunt (Matth. XXVII), ut eum, qui auctor vitae claruerat, inferni claustris retentum, quasi Samson in Gaza, se deprehendisse laetati sunt. Samson vero nocte media non solum exiit, sed etiam portas tulit; quia videlicet Redemptor noster ante lucem surgens, non solum liber de inferno exiit, sed ipsa etiam inferni claustra dextruxit. Portas tulit et montis verticem subiit, quia resurgendo, [Col. 1172C] claustra inferni abstulit, et ascendendo, coelorum regna penetravit. Angeli ergo, ut supradictum est, qui ei in carne posito ministraverunt, ipso ad inferos descendente, cum eo, ut credimus, descenderunt; eoque ad coelos redeunte, cum ipso ascenderunt: in quorum persona David propheta Spiritu sancto edoctus, ait:

Tollite portas, principes, vestras, et elevamini, portae aeternales, et introibit Rex gloriae (Psal. XXIII). Dicit haec Propheta in persona angelorum sibi assumpta, qui Christum praecesserunt descendentem ad inferos vel ascendentem ad coelos. Angeli ergo praeeuntes Christum ad infernum, tartareis potestatibus dicunt: O vos principes inferni, tollite portas [Col. 1172D] vestras, id est auferte potestatem vestram, qua usque huc in inferno omnes detinebatis. Idem etiam angeli praecedentes Christum, in ascensione ejus dicunt: O vos portae aeternales, quae hactenus eratis clausae, aditus coeli ingressus paradisi, elevamini, id est aperimini, et introibit Rex gloriae, id est Christus in coelum. Mirantur ergo daemones cum audiunt: Tollite portas, principes, vestras, et dicunt: Quis est iste Rex gloriae? Quasi dicerent: Nos regem nostrum habemus, scilicet diabolum. Quis igitur est iste Rex gloriae? Respondent angeli Christum praeeuntes ad infernum. Ipse est Dominus fortis et potens, qui mortem vicit et diabolum superavit; [Col. 1173A] Dominus potens in praelio contra diabolum, videlicet principem vestrum, quia alligavit fortem, et nunc venit evertere domum ejus, ac diripere vasa, id est confringere infernalia claustra, et educere captivam captivitatem (Ephes. IV). Iterum angeli Christum ab inferis redeuntem comitantes, ipsumque in ascensione sua praeeuntes, virtutes coelestes, ut viam Domino venienti praeparent, eique occurrant, alloquuntur, dicentes: O principes, tollite portas, id est reserate coelestes aditus venienti Domino; et, o vos portae aeternales, elevamini, id est aditus coeli et aeternalis ingressus pateat; aperiantur aethereae, id est januae, aeternales valvae, et introibit Rex gloriae in coelum, ubi ad dexteram Patris interpellet pro nobis. Ipsae autem virtutes angelicae novo mysterio carne induti [Col. 1173B] Regis stupefactae quaerunt cum admiratione: Quis est iste Rex gloriae? Quibus respondent aliae virtutes angelicae: Dominus virtutum ipse est Rex gloriae. Redemptor itaque noster ad liberationem nostram veniens, et hujus mundi principe devicto, ac de fidelium cordibus dejecto, iterum cum summa victoria coelum ascendens, per humanitatem, quam ex Virgine sine peccato accepit Deum Patrem roget, dicens:

Libera me, et pone me juxta me [(41) 1Kb] ; et cujusvis manus pugnet contra me (Job XVII). Deus omnipotens Pater proprium Filium suum tradidit passioni, sed liberavit eum per resurrectionem, et posuit illum juxta se per ascensionem, quia profectus in coelum sedet a dextris ipsius [(42) 1Kb] . Et quia post ascensionis [Col. 1173C] ejus gloriam Judaea in discipulorum ejus persecutione commota est, recte nunc dicitur: Et cujusvis manus pugnet contra me. Tunc quippe in membris illius furor persequentium saevit; tunc contra fidelium vitam flamma crudelitatis exarsit. Sed quo irent impii Judaei, aut quid agerent, dum is, quem persequebantur in terra, jam sedebat in coelo? De quorum reprobatione ait beatus Job: Cor eorum longe fecisti a disciplina (ibid.). Si enim disciplinae custodiam nossent, nequaquam Redemptorem nostrum in sua praedicatione contemnerent, nec illius discipulos de finibus suis expellerent, ut ad gentium populos transmigrarent.

Lucas iterum evangelista, non solum corporum sed etiam animarum medicus accedat, et post praedicta [Col. 1173D] de Christi ascensione nobis summo desiderio audire cupientibus aliquid subjungat. Cumque intuerentur in coelum, inquit, euntem illum, ecce duo viri astiterunt juxta illos in vestibus albis (Act. I). Quid super hunc versiculum beatus Gregorius dicat [(43) 1Kb] , audiamus. Quaerendum, ait, nobis est, quidnam sit quod, nato Domino, apparuerunt angeli, et tamen non leguntur in vestibus albis apparuisse. In albis quippe vestibus gaudium et solemnitas mentis ostenditur. Quid est ergo quod, nato Domino, non in albis vestibus angeli apparent, nisi quod magna tunc solemnitas angelis facta est, cum coelum Deus homo [Col. 1174A] penetravit? Quia videlicet, nascente Domino, videbatur divinitas humiliata, ascendente autem est humanitas exaltata. Albae etenim vestes exaltationi magis congruunt, quam humiliationi. In assumptione ergo illius angeli in albis vestibus videri debuerunt, quia qui in nativitate sua apparuit Deus humilis, in ascensione sua ostensus est homo sublimis.

Notandum, praeterea, quia duplici de causa duo viri, id est duo angeli apparuerunt discipulis in ascensione Domini, videlicet ut moestos de absentia Domini confortarent, et ut Dominum vere ascendisse demonstrarent. Tunc apostoli caeterique discipuli reversi Jerosolymam a monte qui vocatur Oliveti, propter copiam scilicet olivarum Sabbati habens iter, id est itinere Sabbati distans ab Jerosolymis [Col. 1174B] scilicet spatio milliarii, quia non ampliori spatio licebat Judaeis progredi de civitate vel villa in qua erant, sed per mille passus poterant circa deambulare. Vetus editio habet, a monte trium luminum. Sic autem dictus est mons Oliveti, quia de nocte ex parte occidentis illuminabatur igne templi. Cum maxima enim cautela ignis erat jugis in altari. Mane a parte orientis primos excipiebat radios solis, antequam illustraret civitatem: habebat quoque olei copiam, quod est fomentum luminis. Cum ergo regressi essent apostoli Jerusalem, omnes unanimiter atque honorifice conduxerunt eos usque ad hospitium eorum, caeteri videlicet discipuli et civitatis cives deinde ad propria redierunt. Hanc processionem discipulorum, qui unanimiter sunt [Col. 1174C] egressi, praecedente crucifixo repraesentamus, cum de ecclesia egredimur crucem praeferendo. Et licet cum eis non redierit Crucifixus, tamen nos redeuntes crucem portamus; quia, quamvis non erat cum eis praesentia corporali, erat procul dubio praesentia spirituali juxta quod ipse ait: Ecce ego vobiscum sum omnibus diebus usque ad consummationem saeculi (Matth. XXVIII). In eo igitur quod egredimur ad processionem, crucem Domini praeferendo, repraesentamus quod illi egressi sunt, praeeunte crucifixo. In eo vero quod crucem Domini reportamus nobiscum ad ecclesiam, repraesentamus quod ipse ait: Ecce ego vobiscum sum omnibus diebus usque ad consummationem saeculi. Sed quid duo angeli vestibus albis induti apostolis dicant, audiamus: Viri [Col. 1174D] Galilaei, quid statis aspicientes in coelum? (Act. I.) Recte siquidem Galilaei vocantur, qui jam de vitiis ad virtutes transierant voto et desiderio, jam terris ad coelum transmigraverant, atque ad Domini et magistri sui gloriam contemplandam mentis simul et corporis oculos erexerant, quorum conversatio, quia in eis praeliabatur Christus, ut ait beatus Hieronymus, jam non erat de terris, sed de coelis (Philipp. III.) In illo igitur apostoli caeterique discipuli desiderium amoremque suum transferebant, quem propria virtute coelos penetrare videbant. Legimus in Veteri Testamento quod Enoch sit translatus [Col. 1175A] (Gen. V), et Elias ad coelum aereum, quod terrae est proximum, sublevatus (IV Reg. II). Translatus est Enoch non propria sed divina virtute; raptus est Elias curru igneo, quia homo purus auxilio egebat alieno. Coelum quippe aereum per se ascendere non poterat, quem naturae suae infirmitas gravabat. Angelorum itaque ambo subvecti sunt auxilio, qui omnino sublevari non poterant proprio. Redemptor vero noster, non curru neque angelorum legitur sublevatus auxilio, quia non homo purus, sed verus Deus erat et verus homo. Recte ergo propria virtute supra omne quod creatum est ascendit, quia per ipsum Deus Pater ex nihilo omnia fecit. Illuc enim per humanitatem ascendebat, ubi per divinitatem semper erat; et inde corporaliter redibat, [Col. 1175B] ubi divinitate remanebat, quia cum Patre et Spiritu sancto coelum pariter et terram continebat.

Notandum, praeterea, quia Marcus dicit: Assumptus est Jesus in coelum, et sedet a dextris Dei (Marc. XVI); Stephanus vero ait: Ecce video coelos apertos, et Filium hominis stantem a dextris virtutis Dei (Act. VII). Quid est ergo quod Marcus illum sedentem, Stephanus vero stantem se videre testatur, nisi quia sedere judicantis est, stare vero pugnantis vel adjuvantis? Quia igitur Dei et Virginis Filius post resurrectionem suam assumptus in coelum nunc omnia judicat, et ad extremum judex omnium venturus est, hunc post ascensionem suam Marcus sedere describit; quia post ascensionis [Col. 1175C] suae gloriam judex in fine videbitur. Stephanus autem in laboris certamine positus stantem vidit, quem adjutorem habuit, quia ut in terra persecutorum infidelitatem vinceret, pro illo de coelo illius gratia pugnavit. In eadem igitur carne qua ascendit, venturus ad judicandum vivos et mortuos a fidelibus creditur et exspectatur, sicut de illo supradicti duo viri vestibus albis amicti testantur. Sic enim sanctis apostolis euntem illum in coelum aspicientibus dixerunt:

Hic Jesus, qui assumptus est a vobis in coelum, sic veniet quemadmodum vidistis eum euntem in coelum (Act. I), id est in eadem forma carnis atque substantia veniet judicaturus, in qua venerat judicandus. Unde ait testis fidelis Joannes evangelista [Col. 1175D] in Apocalypsi sua: Ecce venit cum nubibus, et videbit eum omnis oculus, et qui eum pupugerunt (Apoc. I). Qui primo in suscepto homine venit occultus, post paululum in majestate et gloria veniet ad judicium manifestus. Sic etiam per orbem catholica canit Ecclesia: Ecce in nubibus coeli Filius hominis veniet cum potestate magna et majestate. Veniet ergo in nubibus vel cum nubibus ad judicium, id est cum sanctis per quos et cum quibus humanum genus judicabit; qui in hoc saeculo nubes fuerunt, aliis videlicet compluentes imbrem coelestis doctrinae. Vel in nubibus veniet, quia sicut nubes suscepit eum ascendentem in coelum, ita veniet in [Col. 1176A] nube ad judicium: Et videbit eum, inquit, omnis oculus, et qui eum pupugerunt. Ac si diceret: Omnis oculus justorum scilicet et impiorum videbunt, id est cognoscent eum tam magnum, tam fortem, tam terribilem, tamque gloriosum ad judicium venientem cum potestate magna et majestate. Nec solum videbunt eum alii impii, sed etiam illi qui eum pupugerunt, hoc est qui eum crucifixerunt. Et plangent se super eum, ipsi et omnes tribus terrae, Judaei scilicet et pagani, et mali Christiani, qui ejus praecepta contempserunt. Quare se plangent super eum? Conspecta scilicet gloria sanctorum in nubibus obviam Christo occurrentium, respectuque poenarum ac tormentorum nunquam finem habentium inconsolabiliter dolebunt. Quod ita futurum [Col. 1176B] esse, ut dicitur, Zacharias propheta indubitanter testatur. Videbunt, ait, in quem transfixerunt; et plangent eum planctu quasi super unigenitum, et dolebunt super eum, sicut doleri solet in morte primogeniti (Zach. XII; Joan. XIX). Recte quoque plangent in die illa, et dolebunt, qui propriis manibus, vel consilio, aut permissione, sive consensu coeli ac terrae Conditorem crucifixerunt, cum illum in sede majestatis suae ad judicandum vivos et mortuos venire conspexerint. Ipsi quippe a Deo Patre data est potestas judicandi universas gentes, sicut de illo in Apocalypsi Joannes evangelista figurate loquitur, dicens:

Vidi, et ecce nubes candida, et super nubem sedentem [Col. 1176C] similem Filio hominis, habentem in capite suo coronam auream, et in manu sua falcem acutam (Apoc. XIV). Ac si aperte diceret: Vibi nubem candidam, id est humanitatem Christi immortalem et impassibilem factam: et super hanc nubem vidi Deum, scilicet Verbum Deo Patri coaequale et coaeternum requiescens et judicans. Christum Deum et hominem dico similem Filio hominis, hoc est non jam mortale vel passibile; habentem coronam auream, id est victoriam per divinam sapientiam de diabolo habitam, in capite suo, hoc est in divinitate sibi unita, et habebat falcem acutam, id est judiciariam divinam sententiam omnes bonos et malos dividentem, et hoc in manu sua, id est in sua potestate. Potestas enim divini judicii, ut ait beatus Gregorius [Col. 1176D] [(44) 1Kb] , quia undique constringit, circulus dicitur; et quia intra se omnia scindendo complectitur, falcis appellatione signatur. In falce enim quidquid scinditur quocunqueversum flectitur intus cadet. Et quia potestas superni judicii nullatenus evitatur (intra ipsam quippe omnes sumus, quolibet fugere conemur) recte, cum venturus judex ostenditur, falcem tenere perhibetur. Et cum potenter ad omnia obviat, scindendo circumdat. Esse se intra judicis falcem David propheta cognoverat, cum divinam omnipotentiam considerans, dicebat: »Si ascendero in coelum, tu illic es; si descendero in infernum, ades. Si sumpsero poenas meas diluculo, et habitavero in extremis [Col. 1177A] maris; etenim illuc manus tua deducet me, et tenebit me dextera tua (Psal. CXXXVII).« Intra quamdam esse falcem se vidit, cum nullo sibi loco patere fugiendi aditum posse cognovit, dicens: »Neque ab oriente, neque ab occidente, neque a desertis montibus,« subaudis patet via fugiendi. Quare? »Quoniam Deus judex est (Psal. LXXIV).« Ac si aperte dicat: Fugiendi via undique deest, quia ille judicat, qui ubique praesens est.

Revera Deus justissimus judex est, qui hunc humiliat, et hunc exaltat. Populum videlicet Judaicum se exaltantem et de se praesumentem humiliat. Gentilem vero se humiliantem exaltat, quod significatum est per Pharisaeum et Publicanum; quia Pharisaeus se exaltavit, et humiliatus est; Publicanus [Col. 1177B] autem se humiliavit, et a Deo exaltari meruit (Luc. XVIII). Hunc ergo Deus suo justo judicio humiliat, et hunc exaltat, quia superbos deponit, et humiles sublevat. Et quare hoc? Quia videlicet calix in manu Domini vini meri plenus misto (Psal. LXXIV), exemplo scilicet potentis pincernae, qui ex calice propinat amicis suis dulce vinum, inimicis vero acidum; quia calix, id est retributio, est in manu Domini. Calix dico plenus vini meri, justa scilicet retributio; quia nullum injuste judicat; sed unicuique tribuit juxta meritorum qualitatem. Omnia igitur coelestia et terrestria intra suae falcis sinum concludit, quia potestas ipsius judicii omnia comprehendit.

[Col. 1177C] Notandum, praeterea, quia a tempore quo ipse Dei ac Virginis Filius coelum ascendit, illius sponsa, id est sancta Ecclesia eum venire ad judicium summopere optat, sicut per Salomonem in Cantico spiritualis amoris ejus desiderio fatigata, ipsum obnixe, ut veniat, hujusmodi rogat, dicens: Revertere, dilecte mi, similis esto capreae, hinnuloque cervorum super montes Bethel (Cant. II). [(45) 1Kb] Ab Ecclesia dilectus corporaliter tunc abiit, quando post resurrectionem suam coelos ascendit. Tunc autem revertetur, quando in fine mundi resuscitatis corporibus hominum omnibus in judicio manifestabitur. Qui vere similis capreae, et hinnulo cervorum apparebit; quia in carne nostra veniens ad judicium omnibus se monstrabit. Per capream enim, [Col. 1177D] quae mundum est animal, Ecclesia designatur: quae, dum in coelestibus mente habitat, quasi in montibus pascitur. Per cervos autem quid aliud quam Patres antiqui designantur, ex quorum carne, Christus natus quasi hinnulus cervorum mundo est praesentatus. Bethel autem domus Dei interpretatur. Quae bene Ecclesia dicitur, quia in ea Deus habitat, dum per fidem corda nostra mundantur. Super montes ergo Bethel similis capreae et hinnulo cervorum apparebit, quia in eadem humanitatis forma ad judicium veniet, quam ab Ecclesia sumpsit, quando, in hoc mundo ex patrum progenie quasi hinnulus ex cervis humilis natus fuit. [Col. 1178A] Qui vere et similis capreae et super montes Bethel apparebit, quia et ex humanitatis forma similis Ecclesiae erit, et tamen super ipsos summos Patres, qui quasi montes excellunt in Ecclesia, sublimior eminebit.

Unde etiam in Apocalpysi angelus de templo exiens, et Ecclesiae personam gerens, angelo, id est Dei et Virginis Filio, in humanitate de Virgine sumpta quiescenti, hoc est in dextera Dei Patris regnanti, et in manu sua falcem acutam habenti, voce magna clamans, ait: Mitte falcem tuam in terram, et mete, quia venit hora metendi, quoniam matura facta est messis terrae (Apoc. XIV). Angelus de templo clamans typice ordo praelatorum caeterorumque perfecte viventium est, qui de templo, id [Col. 1178B] est de Ecclesia in divinae essentiae contemplatione alios excellens, et spiritu cum Domino in coelis conversans, magna voce, hoc est magno desiderio clamat, dirigendo clamorem suum ad Christum, ita dicens: O Domine, mitte falcem tuam, id est fac judicium; et mete, hoc est collige tuos fideles, ideo scilicet quia venit hora, et est opportunum ut metatur, id est ut fideles tui congregentur in coeleste horreum. Messis terrae aruit, multitudo videlicet infidelium terrenis actionibus succumbens, tota facta est arida, fere nihil charitatis, fidei, spei, vel alicujus alterius virtutis habens, neque ullam spiritualem irrigationem accipiens, et sic ex toto defecit; quia, quanto magis consummata est iniquitas [Col. 1178C] impiorum, tanto magis perfecta est justitia et bonitas servorum tuorum. Veni ergo et mitte falcem tuam in terram, hoc est per judicium separa bonos a malis, electos a reprobis, frumentum a paleis; repone frumentum in horreum coelestis regni, paleas autem combure igni inexstinguibili.

Sciendum praeterea est, ut ait Hispaniarum doctor Isidorus [(46) 1Kb] , geminum esse divinum judicium: unum videlicet, quo in hac vita per diversas tribulationes quidam judicantur; alterum vero, quo in futuro publica Domini sententia judicabuntur. Ideo enim quibusdam ad peccatorum purgationem proficit temporalis poena; quorumdam vero hic inchoat damnatio, et illuc aeterna speratur perditio. Est etiam [Col. 1178D] geminum judicium, occultum scilicet et manifestum. Occultum ergo judicium Domini, ut ait beatus Augustinus, poena intelligitur qua quisque ad purgationem, vel ad conversionem movetur, vel si contemnit, ad damnationem excaecatur [(47) 1Kb] . Occultum igitur Dei judicium dicitur poena, qua judicat purgando, convertendo, vel excaecando. A perpetua ergo morte eripi nequaquam poterit, cujus mentis oculos Deus in praesenti vita ad bene operandum non illuminaverit. Unde beatus Job occulta Dei ac justa judicia perpendens, inter caetera quae in sua percussione ejulando memorat, ait: »Non revertetur oculus meus ut videat bona (Job VII).«

[Col. 1179A] Quid in expositione hujus versiculi magnus doctor Gregorius dicat, audiamus. Ad videnda, inquit, bona defuncti hominis oculus non redit, quia ad exhibenda recta opera exuta carne anima non recurrit. Hinc est quod dives, quem inferni flammae cruciabant, quia semetipsum reparare bona operando non posse cognoverat nequaquam sibi, sed relictis fratribus prodesse satagebat, dicens: »Rogo te, pater Abraham, ut mittas Lazarum in domum patris mei: habeo enim quinque fratres, ut testetur illis, ne et ipsi veniant in hunc locum tormentorum (Luc. XVI).« Solet namque moestum animum spes vel fessa refovere, sed ut poenam suam reprobi gravius sentiant, et spem de venia amittunt [(48) 1Kb] . Unde flammis ultricibus traditus, non sibi, ut diximus, sed opitulari [Col. 1179B] fratribus concupivit; quia nunquam se ignium carere tormentis, adjuncto desperationis supplicio agnovit. Hinc Salomon ait: »Quodcunque potest manus tua facere, instanter operare, quia nec opus, nec ratio, nec sapientia, nec scientia erunt apud inferos, quo tu properas (Eccle. IX).« Nequaquam ergo ad videnda bona oculus revertitur, quia retributionem suam mens inveniens ad operationis usum nullatenus revocatur. Quia igitur fugit omne quod cernitur, et mansura sunt, quae sequuntur, bene uno versu beatus Job utrumque complexus est, dicens: »Memento quia ventus est vita mea, nec revertetur oculus meus ut videat bona.« Cursum quippe praesentium contemplatus, ait: »Memento quia ventus est vita mea.« [Col. 1179C] Aeternitatem vero sequentium considerans, adjunxit: »Nec revertetur oculus meus, ut videat bona.«

Sequitur: »Nec aspiciet me visus hominis.« Visus quippe hominis misericordia est Redemptoris, quae insensibilitatis nostrae duritiam, cum respicit, emollit. Unde, teste quoque Evangelio, dicitur: »Respexit Dominus Petrum. Et recordatus est Petrus verbi quod dixerat Jesus: et egressus foras, flevit amare (Luc. XXII).« Exutam vero carne animam nequaquam jam visus hominis aspicit, quia post mortem non liberat, quem ante mortem gratia ad veniam non reformat. Hinc etenim Paulus dicit: »Ecce nunc tempus acceptabile, ecce nunc dies salutis (II Cor. VI).« Unde Psalmista ait: »Quoniam in saeculum misericordia ejus (Psal. CV).« Quia nimirum [Col. 1179D] quem nequaquam modo misericordia Domini a damnatione eripit sola post praesens saeculum justitia addicit. Hinc Salomon ait: »Lignum in quocunque loco ceciderit, sive ad austrum, sive ad aquilonem, ibi erit (Eccl. XI).« Quia cum humani casus tempore, sive sanctus seu malignus spiritus egredientem animam claustra carnis acceperit, in aeternum sine ulla permutatione secum retinebit, ut nec exaltata ad supplicium proruat, nec mersa aeternis suppliciis, ultra ad remedium ereptionis ascendat. Vir igitur sanctus humani generis damna consideret (quod a praesenti saeculo sine Redemptoris cognitione subtrahitur, atque aeternis ignibus irreparabiliter sepelitur) [Col. 1180A] et ejus vocem in se suscipiens, dicat: »Nec aspiciet me visus hominis.« Quia nimirum Redemptoris gratia, quem nunc non intuetur ut corrigat, tunc non respiciet ut ab interitu abscondat. In judicium quidem Dominus veniens, peccatorem videt ut feriat, sed non videt ut largiendo salutis gratiam recognoscat. Culpas examinat et vitam pereuntium ignorat.

[(49) 1Kb] Occultum ergo Dei judicium dicitur poena, qua judicat purgando, convertendo, vel excaecando. Judicia Dei interdum appellantur dispositiones ejus de omnibus rebus. Unde quidam sapiens ait: O altitudo divitiarum sapientiae et scientiae Dei, quam incomprehensibilia sunt judicia ejus et investigabiles viae ejus! (Rom. XI.) Unde ait Psalmista: Judicia Domini, inquit, abyssus multa (Psal. XXXV). Judicium [Col. 1180B] autem manifestum, quo in futuro judicabit, sententia intelligitur, qua ventilabitur area, id est separabuntur localiter boni a malis ministerio angelorum, et justi ad vitam aeternam ducentur, mali in supplicium aeternum mittentur, qui nunc simul misti sunt.

Solet quaeri [(50) 1Kb] in qua forma Christus judicabit mundum. Sed, ut catholici doctores asserunt, in forma servi judicabit, quae omnibus in judicio apparebit, ut videant ipsum in quem pupugerunt (Zach. XII); divinitatem vero ejus mali homines non videbunt. Unde ait Isaias: Tollatur impius ne videat gloriam Dei (Isa. XXVI). Humanitatem ergo Christi videbunt ut timeant; divinitatem [Col. 1180C] vero non, ne gaudeant. Divinitas quippe sine gaudio videri non potest. Sed cum [(51) 1Kb] in forma humana constet eum in judicio apparere, quaeritur an in forma gloriosa appareat, sicut vere nunc est, an in forma, qualis in passione exstitit. Quidam enim putant ab impiis talem videri, qualem eum crucifixerunt, propter hoc quod Scriptura dicit: Videbunt in quem pupugerunt (Zach. XII). Sed aperte beatus Augustinus dicit, formam servi glorificatam a bonis et malis tunc videri. Cum enim in forma servi glorificata judicantem viderint boni et mali, tolletur impius ne videat claritatem Dei, qua Deus est, quam soli mundi corde videbunt (Matth. V), quod erit eis vita aeterna. Forma igitur humana in Christo glorificata videbitur in judicio a bonis et malis. Unde [Col. 1180D] et Christus dicitur judicaturus, quia Filius hominis est. Ita enim legimus in Evangelio Joannis: Et potestatem dedit ei, scilicet Deus Pater, judicium facere, quia Filius hominis est (Joan. V). Non tamen quod potestate hominis sit judicaturus, vel quod ipse solus sine Patre et Spiritu sancto judicium sit facturus; sed quia in forma servi ipse solus judicans, a bonis et malis videbitur. Cum ergo dicitur: Pater non judicat quemquam, sed omne judicium dedit Filio (ibid.), non ita intelligendum est, quasi Filius solus judicet, et non Pater; sed quia forma Filii humana cunctis in judicio apparebit, non tamen infirma, sed glorificata. Judicabit autem [Col. 1181A] ex virtute divinitatis, non sine Patre et Spiritu sancto, et apparebit terribilis impiis, et mitis justis. Erit terror malis, et lumen bonis. Pro diversitate conscientiarum, ut ait beatus Isidorus, et mitis apparebit Christus in judicio electis, et terribilis reprobis. Nam qualem quisque conscientiam gestaverit, talem judicem habebit, ut, manente in sua tranquillitate Christo, illis solis terribilis appareat, quos conscientia in malis accusat.

Sicut [(52) 1Kb] ergo dicitur Christus secundum formam servi judicaturus, eo quod sit Filius [(53) 1Kb] , ita etiam secundum humanitatem suscitaturus est corpora mortuorum, cum tamen virtute divinitatis illa suscitabit, non humanitatis. Sed hac ratione illud dicitur quia in humanitate suscepit, quod est causa [Col. 1181B] nostrae resurrectionis, id est passionem et resurrectionem. Igitur propter supradicta ascribitur ei secundum hominem suscitatio mortuorum. Unde ait beatus Augustinus: Per Verbum Filium Dei fit animarum resurrectio, per Verbum factum in carne filium hominis fit corporum resurrectio. Item: Judicat et suscitat corpora, non Pater, sed Filius secundum dispensationem humanitatis in qua est minor Patre. Christus in eo quod est Filius Dei, est vita, quae vivificat animas; in eo vero quod Filius hominis, est judex. Ecce secundum formam humanitatis dicitur suscitaturus corpora et judicaturus.

[(54) 1Kb] Notandum etiam quia Christus non solus [Col. 1181C] judicabit, sed et sancti cum eo nationes judicabunt. Sic enim ipse suis discipulis ait: Sedebitis et vos super sedes duodecim, judicantes duodecim tribus Israel (Matth. XIX). Nec est putandum quod duodecim apostolis tantum hoc promiserit Christus. Paulus enim, qui plus omnibus laboravit (I Cor. XV), ubi ad judicandum sedeat, non habebit, si non ibi plusquam duodecim homines sederint. Per duodecim igitur sedes, sicut jam longe superius dictum est, perfectio tribunalis, id est universitas judicantium intelligitur, scilicet sancti apostoli, martyres, confessores, virgines, eremitae, monachi, regulares canonici et omnes perfecti, qui veraciter secuti sunt Christum. Per duodecim vero tribus Israel universitas omnium judicantium [(55) 1Kb] [Col. 1181D] designatur. Judicabunt sancti omnes homines in die judicii, non solum comparatione, sed etiam auctoritate et potestate. Unde scriptum est: Et gladii ancipites in manibus eorum (Psal. CXLIX), id est sententia bonos a malis dividens in potestate eorum.

[(56) 1Kb] Domino itaque ad judicium veniente, praecedet ante eum ignis quo comburetur facies mundi hujus, et transibit coelum et terra (Matth. XXIV), non secundum substantiam, sed secundum speciem, quae in melius immutabitur. Coelum dico aereum, [Col. 1182A] non aethereum. Tantum enim ascendet ignis in judicio, ut sancti doctores asserunt, quantum ascenderunt aquae in diluvio. Ut enim ait beatus Augustinus: Hoc erit incendium mundi sanctis, quod fuit caminus tribus pueris. Ille autem ignis malis qui reperti fuerint vivi erit consumptio, bonis vero erit purgatio. In quibus enim aliquid purgandum fuerit, per illum ignem purgabitur; aliis vero nullam ingeret molestiam. Purgato autem per ignem mundo, et ad judicium veniente Domino, emittetur vox illa, qua resurgent omnes mortui, et tunc ministerio angelorum ventilabitur area, quia boni congregabuntur a quatuor mundi partibus angelorum ministerio, quo et rapientur in aera obviam Christo, reprobis in terra remanentibus, quam dilexerunt, [Col. 1182B] quos statim post judicium infernus absorbebit. Unde ait Dominus in Evangelio: Mittet Filius hominis angelos suos, et colligent de regno ejus omnia scandala (Matth. XIII). Et iterum: Exibunt angeli, et separabunt malos de medio justorum, et mittent eos in caminum ignis, ibi erit fletus et stridor dentium (ibid.).

[(57) 1Kb] Duae quippe sunt partes, ut ait beatus Gregorius [(58) 1Kb] , electorum scilicet et reproborum, qui in judicio publice judicandi erunt, sed bini ordines singulis partibus continentur. Alii namque judicantur et pereunt, alii non judicantur et pereunt, alii judicantur et regnant, alii non judicantur et regnant. Judicantur et pereunt, quibus illa divina inclamatione [Col. 1182C] dicitur: »Esurivi, et non dedistis mihi manducare; sitivi, et non dedistis mihi potum; hospes eram, et non collegistis me; nudus, et non operuistis me; aeger et in carcere, et non visitastis me (Matth. XXV).« Quibus praemittitur: »Discedite a me, maledicti, in ignem aeternum, qui praeparatus est diabolo et angelis ejus (ibid.).« Alii vero non judicantur et pereunt, de quibus per Prophetam Dominus ait: »Non resurgunt impii in judicio; neque peccatores in concilio justorum (Psal. I).« Et de quibus Dominus in Evangelio dicit: »Qui non credit, jam judicatus est (Joan. III).« De quibus etiam Paulus ait: »Qui sine lege peccaverunt, sine lege peribunt (Rom. II).« Resurgent quidem omnes infideles, sed ad tormenta, non ad judicium. Non enim eorum [Col. 1182D] tunc causa discutietur, quia ad conspectum districti Judicis, jam cum damnatione suae infidelitatis accedent. Ideo etiam dicuntur non judicari, quia eorum damnatio omnibus est nota et aperta. Professionem vero fidei verbo retinentes, sed confessionis opera non habentes, redarguentur ut pereant. Qui vero nec sacramenta fidei tenuerunt increpationem Judicis in extrema examinatione non audient, quia infidelitatis suae tenebris praejudicati, ejus, quem despexerunt, invectione redargui non merentur. Illi saltem verba Judicis audient, qui ejus fidem saltem [Col. 1183A] verbo tenuerunt. Isti in damnatione sua aeterni Judicis, nec verba percipiunt, quia ejus reverentiam, nec verbotenus servare voluerunt. Illi legaliter pereunt, qui sub lege positi peccaverunt. Istis in perditione sua de lege nihil dicitur, quia nihil legis habere conati sunt. Verbi gratia, princeps, terrenam rempublicam regens, aliter punit civem interius delinquentem, atque aliter hostem exterius rebellantem. In illo sua jura consulit eumque sub verbis dignae invectionis vel increpationis addicit. Contra hostem vero bellum movet, instrumenta perditionis vel imperfectionis exercet, dignaque militiae tormenta retribuit, de malo autem ejus, quid lex habeat, non requirit. Neque lege necesse est perimi, qui lege nunquam potuit teneri. Ita ergo in extremo judicio, et [Col. 1183B] legalis illum invectio percutit, quia ab eo, quod professione tenuit, actione declinavit. Iste autem sine judicii invectione punitur, quia lege fidei non tenetur.

Ex electorum vero parte alii judicantur et regnant; scilicet qui vitae maculas lacrymis tergunt, qui mala praecedentia bonis operibus redimentes quidquid illicitum commiserunt ab oculis judicis eleemosynarum superinductione operiunt, quibus Judex veniens in dextera consistentibus, dicit: »Esurivi, et dedistis mihi manducare,« etc. (Matth. XXV.) Alii autem non judicantur et regnant, qui etiam praecepta legis perfectionis virtute transcendunt, quia non hoc solum quod cuncta quae divina lex praecipit, impleri contenti sunt, sed praestantiore desiderio [Col. 1183C] plus exhibere appetunt quam praeceptis generalibus audire potuerunt. Quibus Dominica vox dicitur: »Vos qui reliquistis omnia et secuti estis me, in regeneratione cum sederit Filius hominis in sede majestatis suae, sedebitis et vos super sedes duodecim, judicantes duodecim tribus Israel (Matth. XIX).« Et de quibus Isaias propheta ait: »Dominus ad judicium veniet cum senibus populi sui (Isa. III).« Et de quibus Salomon cum de sanctae Ecclesiae Sponso loqueretur, dixit: »Nobilis in portis vir ejus, quando sederit cum senatoribus terrae (Prov. XXXI).« Unde etiam beatus Job apte loquitur, dicens: »Dominus judicium pauperibus tribuit (Job XXXVI).« Hi ergo recte sub generali judicio non tenentur, sed judices veniunt, quia praecepta generalia vivendo vicerunt, [Col. 1183D] et relictis omnibus Christum secuti sunt. Bene ergo pauperibus judicium tribuit; quia quanto nunc huic mundo magna humilitate despecti sunt, tanto tunc majore potestatis culmine excrescent. De talibus enim Dei et Virginis Filius dicit in Apocalypsi:

Qui vicerit dabo ei sedere mecum in throno meo: sicut et ego vici, et sedeo cum Patre meo in throno ejus (Apoc. III). Vincens Dominus cum Patre in throno sedit, quia post passionis certamen et resurrectionis palmam, atque ascensionis gloriam, quod Patri esset aequalis, omnibus claruit. Qui vicerit, inquit, dabo ei sedere mecum in throno meo, etc. Ac si aperte dicat: Qui vicerit, peccata scilicet, [Col. 1184A] tentationes, et praesentis saeculi pro nomine meo adversa, sicut ego vici, dabo ei sedere, id est requiescere et judicare mecum in throno meo, hoc est in mea sede, sicut ego sedeo, id est requiesco et judico cum Patre meo in throno ejus. Nobis vero in throno Filii sedere est ex ejusdem Filii potestate judicare [(59) 1Kb] . Quia enim judicandi principatum ex ejus virtute percipimus, quasi in ejus throno sedemus [(60) 1Kb] . Hi in extremo judicio non judicantur et regnant, quia cum actore suo etiam judices veniunt. Relinquentes quippe omnia, plus prompta devotione exsecuti sunt, quam juberi generaliter audierunt. Speciali namque jussione paucis et perfectioribus, et non generaliter omnibus dicitur hoc quod adolescens dives a Christo audivit: Vade, inquit, [Col. 1184B] vende omnia quae habes et da pauperibus, et habebis thesaurum in coelo, et veni, sequere me (Matth. XIX). Si enim sub hoc praecepto cunctos generalis jussio astringeret, culpa profecto esset de hoc mundo aliquid possidere. Sed aliud est quod per Scripturam sacram generaliter omnibus praecipitur; aliud quod specialiter perfectioribus imperatur. Hi ergo recte sub generali judicio non tenentur, quia praecepta generalia vivendo vicerunt. Sicut enim non judicantur et pereunt qui, suadente perfidia, lege teneri contemnunt; ita non judicantur et regnant qui, suadente pietate, etiam ultra generalia divinae legis praecepta perficiunt. Hinc est quod Paulus etiam specialia praecepta transcendens, plus opere [Col. 1184C] exhibuit, quam in constitutione permissionis accepit. Cum enim accepisset ut, Evangelium praedicans, de Evangelio viveret (I Cor. IX); et Evangelium audientibus annuntiavit, et tamen Evangelii sumptibus sustentari recusavit. Cur ergo iste Apostolus judicetur ut regnet, qui minus quod servaret accepit, sed majus quo viveret invenit?

[(61) 1Kb] Resurrecturam itaque carnem, ut supradictum est, omnium quicunque nati sunt atque nascentur, mortui sunt atque morientur, nullatenus debet Christianus ambigere, imo firmiter credere. Unde ait Isaias propheta: Resurgent mortui, et resurgent qui erunt in sepulcris (Isa. XXVI). Unde etiam Apostolus ait: Nolumus vos ignorare, fratres, de dormientibus, ut non contristemini sicut et caeteri, [Col. 1184D] qui spem non habent, scilicet resurrectionis. Hoc enim vobis dicimus in Verbo Domini, quia nos, qui vivimus, qui relinquimur, simul rapiemur cum illis in nubibus obviam Christo in aera, et sic semper cum Domino erimus (I Thess. IV). His verbis et veritas resurrectionis, et causa atque ordo resurgentium praeclarissime insinuantur. Causa [(62) 1Kb] enim resurrectionis mortuorum erit vox tubae, quae in adventu Judicis ab omnibus audietur et cujus virtute excitabuntur mortui, et de monumentis resurgent. Unde David rex et propheta ait in Psalmo: Ecce dabit voci suae vocem virtutis; date gloriam Deo super Israel, magnificentia ejus et virtus ejus in nubibus (Psal. LXVII). [Col. 1185A] Ac si aperte dicat: Ecce dabit Dei Filius in judicio voci suae, vel vocem suam scilicet vocem virtutis, id est efficaciam resuscitandi omnes mortuos, qui prius, ut agnus sine voce coram tondente se, siluit (Isa. LIII), sed in fine mundi veniet in voce tubae. Psallite ergo, et date gloriam Deo. Dabit, inquit, vocem suam, et tunc super Israel, id est super omnes fideles evidens Dei magnificentia erit, quia jam non erit malorum commistio cum bonis. Et virtus ejus erit in nubibus, quia non solus veniet ad judicium, sed cum senibus populi sui (Isa. III), qui sunt nubes spiritualis doctrinae pluviam infundendo. Quod beatus Joannes evangelista aperte testatur, dicens: Venit hora in qua omnes, qui in monumentis sunt, audient vocem Filii Dei; et procedent, qui bona [Col. 1185B] fecerunt in resurrectionem vitae: qui vero mala egerunt, in resurrectionem judicii (Joan. V). Apostolus dicit, quia vox illa erit archangeli (I Thess. IV), hoc est ipsius Christi, qui vere est princeps archangelorum. Ipsa etiam dicitur novissima tuba (I Cor. XV), quia post illam non erit alia. Haec tuba, ut ait beatus Augustinus, est clamor, de quo Dominus in Evangelio ait: Media nocte clamor factus est: Ecce sponsus venit, exite obviam ei (Matth. XXV). Tubae quoque nomine aliquod evidens et praeclarum signum intelligitur, quod vox archangeli, et tuba Dei ab Apostolo dicitur, et in Evangelio vox Filii Dei et clamor appellatur, quod mortui audient et resurgent.

[Col. 1185C] Media [(63) 1Kb] autem nocte Judex omnium venturus est, ut ait beatus Augustinus, non pro hora temporis, sed quia tunc veniet, cum non speratur. Unde [(64) 1Kb] ipse Dominus in Evangelio ait: Dies Domini, sicut fur in nocte, ita veniet (I Thess. V). Potest tamen non incongrue intelligi mediae noctis tempore venturus; quia, ut ait Cassiodorus, hoc tempore primogenita Aegypti percussa sunt, quando etiam sponsus venturus est. Huic sententiae concordat Magister Anselmus, vir per omnia sapiens et discretus. Media, inquit, nocte qua hora angelus Aegyptum devastavit, et Dominus infernum exspoliavit, ea hora electos suos de hoc mundo liberabit. Pluribus etiam locis contestantur auctores, quia adventus Christi dicitur dies Domini non pro qualitate temporis, sed [Col. 1185D] rerum; quia tunc cogitationes et consilia cordium patebunt. Unde legitur in Daniele: Vetus dierum cedit, et libri aperti sunt coram eo (Dan. VII). Libri conscientiae sunt singulorum, quia tunc aperientur aliis. Tunc enim implebitur quod Dominus in Evangelio ait: Nihil opertum quod non reveletur; et occultum quod non sciatur (Matth. X). [(65) 1Kb] Denique profertur illa judicialis sententia super utrosque, super electos videlicet et super reprobos, qua dicitur: [Col. 1186A] Venite, benedicti Patris mei, etc. (Matth. XXV). [(66) 1Kb] , sive sono vocis sive alio modo.

Solet [(67) 1Kb] a quibusdam quaeri, qualiter dabitur illa judicii sententia, sed non est perspicuum id explicare. Non enim Scriptura definivit an voce verba illa proferantur [(68) 1Kb] , an virtute Judicis ita fiat conscientiis singulorum attestantibus, ut modo futurum dicitur, quod Judicis potentiae effectus ipsius dictione significetur. Verba etiam illa: Esurivi, et dedistis mihi manducare (Matth. XXV), magis conscientiis exprimenda plurimi putant, quam verbis; quia Apostolus in momento, in ictu oculi (I Cor. XV) mysterium consummandum tradit. Sed illud ad resurrectionis statum tantum alii referunt, non ad judicium; quia sententia judicii, et malorum increpationes [Col. 1186B] et bonorum praeconia verbis explicare asserunt [(69) 1Kb] . Peracto autem judicio, cum suis civibus in aeternum permanebunt civitates duae, una scilicet Christi, altera diaboli; una bonorum, altera vero malorum; utraque tamen angelorum et hominum. Istis voluntas, illis facultas non poterit esse peccandi, vel ulla conditio moriendi. Istis in aeterna vita feliciter viventibus, illis infeliciter in aeterna morte sine moriendi potestate durantibus; quoniam utrique sine fine; sed in beatitudine justi [(70) 1Kb] , alius alio praestabilius; in miseria vero illi, alius alio intolerabilius permanebunt. Ex his apparet quod sicut boni differenter in aeterna beatitudine gloriabuntur, ita et mali differenter in inferno punientur. [Col. 1186C] Sicut enim in Dei Patris domo mansiones multae sunt (Joan. XIV), id est praemiorum differentiae; ita et in gehenna diversae sunt mansiones, id est suppliciorum differentiae. Omnes tamen aeternam poenam patientur, sicut omnes electi eumdem habebunt denarium, quam paterfamilias dedit omnibus in vinea operantibus (Matth. XX). Nomine igitur denarii aliquid omnibus electis commune intelligitur, scilicet vita aeterna, quae ipse Deus est, quo omnes fruentur, sed non aequaliter. Nam, sicut erit differens glorificatio corporum, ita differens erit gloria animarum. Stella enim differt a stella (I Cor. XV), id est electus ab electo differt in claritate mentis et corporis. Alii enim aliis vicinius clariusque Dei speciem contemplabuntur, et ipsa contemplandi [Col. 1186D] differentia diversitas mansionum vocatur. Domus ergo est una, denarius videlicet est unus; sed diversitas mansionum est ibi, id est differentia claritatis, quia unum est summum bonum beatitudo, et vita omnium, scilicet ipse Deus. Hoc bono omnes electi perfruentur, sed alii aliis plenius. Perfruentur vero videndo per speciem, non per speculum in aenigmate (I Cor. XIII). Habere ergo vitam, est videre vitam, id est cognoscere Deum in [Col. 1187A] specie. Unde Veritas in Evangelio Deo Patri loquitur, dicens: Haec est vita aeterna, ut cognoscant te, et quem misisti Jesum Christum (Joan. XVII), esse solum verum Deum.

Solet etiam quaeri utrum in gaudio [(71) 1Kb] dispares sint, sicut in claritate cognitionis differunt. De hoc sic ait beatus Augustinus: Multae mansiones in una vita erunt, sed variae praemiorum dignitates. Sed quia Deus erit omnia in omnibus, erit etiam in dispari claritate par gaudium, ut quod habebunt singuli, commune sit omnibus; quia etiam gloria capitis omnium erit per vinculum charitatis. Ex his ergo datur intelligi quia par gaudium omnes habebunt, etsi disparem cognitionis claritatem; quia per charitatem, quae in singulis erit perfecta, tantum quisque [Col. 1187B] gaudebit de bono alterius, quantum gauderet, si ipse hoc haberet. [(72) 1Kb] Solet etiam quaeri si beatitudo sanctorum major sit futura post judicium, quam ante judicium. Sed sine omni dubitatione credendum est eos habituros majorem gloriam quam ante, quia et majus erit eorum gaudium, ut supra testatus est Augustinus, et amplior erit eorum cognitio. Unde ait beatus Hieronymus Ecclesiae Christi valde utilis ac necessarius: Peracto judicio, ampliorem Deus gloriam suae claritatis monstrabit electis.

Quaeri [(73) 1Kb] etiam potest quare illae tenebrae, quibus involventur mali in gehenna dicuntur exteriores. Non enim etsi reprobi tenebras patiantur in mentis caecitate, tamen penitus extra Dei lucem sunt, nec corporali luce privantur. Unde ait beatus Augustinus [Col. 1187C] catholicae Ecclesiae doctor egregius: Ira Dei et in judicio erit, et hic est in caecitate mentis, cum dantur mali in reprobum sensum (Rom. I). Illic vero, hoc est post judicium, exteriores tenebrae erunt, quia tunc peccatores penitus erunt extra Deum. Quid est enim penitus esse extra Deum, nisi esse in summa caecitate? Siquidem habitat Deus lucem inaccessibilem (I Tim. VI). Hae autem tenebrae hic jam incipiunt in peccante, cum ab interiori Dei luce secluditur, sed non penitus dum in hac vita est. Ecce quare ibi peccator dicitur pati exteriores tenebras, et non hic; quia ibi secluditur penitus a luce Dei, quod hic non facit.

Praeterea [(74) 1Kb] solet quaeri si reproborum animae, [Col. 1187D] quae nunc in inferno cruciantur, notitiam habent eorum quae circa suos in hac vita geruntur, et si aliquo modo doleant super infortuniis charorum suorum. Hanc quaestionem beatus Augustinus ex parte solvit, dicens: De hac quaestione breviter dici potest, quod est cura mortuis de suis charis, ut de divite legitur, qui dum tormenta apud inferos pateretur, levavit oculos ad Abraham et inter alia dixit: »Rogo te, pater Abraham, ut mittas Lazarum in domum patris mei (habeo enim quinque fratres), ut testetur illis, ne et ipsi veniant in hunc locum tormentorum [Col. 1188A] (Luc. XVI).« Habent ergo mortui etiam in locis poenarum positi curam de suis amicis, sicut dives ille de fratribus suis. Non tamen ideo consequens est eos omnia scire, quae circa charos suos aguntur hic laeta vel tristia.

Quaeri etiam solet [(75) 1Kb] utrum vicissim se videant illi qui sunt in inferno, et illi qui sunt in gloria. Sed sicut sancti doctores tradunt, et boni malos, et mali bonos vident usque ad judicium. Post judicium vero boni videbunt malos, sed non mali bonos. Unde ait beatus Gregorius Ecclesiae Christi defensor magnificus: Infideles in imo, hoc est in inferno positi, ante diem judicii fideles super se in requiem videbunt, quorum gaudia post judicium contemplari non poterunt. Sed [(76) 1Kb] cum sancti malos in tormentis [Col. 1188B] viderint, nonne aliqua compassione erga eos movebuntur? Nonne eos de tormentis liberari cupient? Reduc ad memoriam illud evangelicum, quod Abraham diviti respondit, dicens: »Inter nos et vos chaos magnum firmatum est, ut hi qui volunt hinc transire ad vos, non possint, neque inde huc transmeare (ibid.). Quid est illud chaos inter bonos et malos, nisi hinc justitia, inde iniquitas, quae nullatenus sociari valent? In tantum enim sancti Dei justitiae addicti erunt, ut nulla compassione ad reprobos transire valeant, nullas pro eis ad Deum preces fundant. Quomodo ergo inde aliqui volunt transire, si non possunt? Ideo scilicet, quia si Dei justitia hoc permitteret, eorum liberatio non eis molesta fieret. Vel ita dicuntur velle et non posse, non quia velint et non [Col. 1188C] possint; sed quia etsi vellent, eos juvare omnino non possent. De hoc magnus doctor Gregorius ita ait: Sicut reprobi a poenis ad sanctorum gloriam transire volunt, et non possunt; ita justi per misericordiam mente ire volunt ad positos in tormentis ut eos liberent; sed non possunt, quia justorum animae, etsi in naturae suae bonitate misericordiam habent, jam tunc auctoris sui justitiae conjunctae tanta rectitudine constringuntur, ut nulla jam ad reprobos compassione moveantur.

Unde in beato Job legitur: In vastitate et fame ridebis (Job V). Tunc quidem reprobi, ut beatus Gregorius exponit [(77) 1Kb] , vastitatem famemque passuri sunt, cum damnati extremo judicio ab aeterni panis [Col. 1188D] visione separabuntur. Unde per semetipsum Dominus dicit: »Ego sum panis vivus qui de coelo descendi (Joan. VI).« Simul ergo eos vastitas famesque cruciabunt, quia non solum foras tormenta sentient, sed intus etiam inediae peste morientur. Vastabit eos gehenna, quia concremabit; fames interficiet, quia suam illis faciem Redemptor abscondet. Poenae namque retributionem interius exteriusque recipient, quia cogitando miseri et operando deliquerunt. Unde bene per Psalmistam dicitur: »Pones eos ut clibanum ignis in tempore vultus tui,« etc. (Psal. XX.) Quod enim ab [Col. 1189A] igne devoratur, ab interiori parte accenditur, clibanus vero interius inflammatur. In tempore ergo vultus Domini injusti omnes ut clibanus ponentur, et ab igne devorabuntur, quia et apparente judice cum a visione illius eorum multitudo repulsa fuerit, et intus per desiderium scilicet videndi Deum ardebit conscientia, et foris carnem cruciabit gehenna. In vastitate ergo et fame justus ridebit; quia, cum iniquos omnes extrema ultio percusserit, ipse de gloria dignae retributionis hilarescet. Nec damnatis jam tunc ex humanitate compatietur; quia divinae justitiae per speciem inhaerens, inconcusso districtionis intimae vigore solidabitur. Erectas namque in claritate supernae rectitudinis: electorum mentes nulla miseria afficiet, quia has a miseriis altitudo beatitudinis alienas reddet. Unde [Col. 1189B] etiam bene per Psalmistam dicitur: »Videbunt justi, et timebunt, super eum ridebunt, et dicent: Ecce homo, qui non posuit Deum adjutorem suum (Psal. LI).« Iniquos enim justi nunc vident et timent, et tunc visuri sunt et ridebunt. Quia enim modo ad eorum labi imitationem possunt, hic habent formidinem; quia vero damnatis tunc prodesse nequibunt, illic non habebunt compassionem. Aeterno itaque supplicio deditis non esse miserendum, in ipsa, qua beati sunt, justitia judicantis legunt: qui, quod suspicari fas non est, qualitatem sibi praeceptae felicitatis imminuunt, si in regno positi volunt quod implere nequaquam possunt.«

[(78) 1Kb] Quaeritur an etiam poena reproborum visa gloriam beatorum minuat, an eorum beatitudini proficiat. [Col. 1189C] De hoc beatus Gregorius sic ait: Apud animum justorum non fuscat beatitudinem aspecta poena reproborum; quia ubi jam compassio misericordiae non erit, minuere beatorum laetitiam non valebit. Et licet justis sua gaudia sufficiant, ad majorem tamen gloriam vident poenas malorum, quas per Dei gratiam evaserunt: quia qui Dei claritatem vident, nihil in creatura igitur quod videre non possint. Non est enim mirandum, si sancti jam immortales reprobos videant mentis intelligentia, cum prophetae adhuc mortales videre haec omnia meruerunt. Unde ait haereticorum malleus, beatus scilicet Hieronymus super Isaiam: Egredientur electi, non loco, sed intelligentia, vel visione manifesta ad videndum impiorum [Col. 1189D] cruciatus, quos videntes non dolore afficientur, sed laetitia satiabuntur, agentes Deo gratias de sua liberatione, visa impiorum ineffabili damnatione. Unde Isaias in voce Domini impiorum tormenta describens, et ex eorum visione laetitiam bonorum exprimens ait: Egredientur electi et videbunt cadavera virorum, qui praevaricati sunt in me. Et iterum: Vermis eorum non morietur, et ignis eorum non exstinguetur: et erunt usque ad satietatem omni carni, id est omnibus electis. Vermis interius conscientiam [Col. 1190A] eorum rodet, ignis vero exterius corpus uret.

Praeterea quaeritur [(79) 1Kb] , utrum electis tunc assit [(80) 1Kb] memoria peccatorum vel tormentorum, sicut et bonorum. Sed ad haec responderi potest, quia praeteritorum malorum memoria sanctos non contristabit, nec eorum beatitudinem obfuscabit, sed gratiores Deo reddet. Unde ait Psalmista: Misericordias Domini in aeternum cantabo (Psal. LXXXVIII). Quid super hunc versiculum beatus Gregorius dicat [(81) 1Kb] , libenter audiamus: Si homo, inquit, in aeterna beatitudine nulla peccati sui memoria tangetur ereptum se, unde gloriabitur? Aut quomodo largitori gratias referet de venia quam accepit, si se, interveniente oblivione transactae nequitiae, esse poenae debitorem [Col. 1190B] ignoraverit? Quomodo misericordias Domini in aeternum cantabit, si se fuisse miserum nescierit, et si transactae miseriae immemor fuerit, et si largitori misericordiae laudes non reddiderit?

Iterum vero [(82) 1Kb] quaerendum est quomodo electorum mens perfecta esse in beatitudine poterit, si hanc inter gaudia memoria sui reatus tetigerit? Sed sciendum est quia, sicut saepe tempore incolumitatis praeteritarum infirmitatum laeti reminiscimur, et inde amplius hilares et grati sumus; ita tunc transactae nequitiae, sine nostrae beatitudinis laesione recordabimur. Erit ergo in illa beatitudine memoria culpae, non quae mentem polluat vel dolore affligat, sed quae ad gratiarum actionem referendam liberatori omniumque bonorum largitori devotiores faciat.

[Col. 1190C] Quaeri etiam solet [(83) 1Kb] utrum peccata, quae commiserunt electi, dum adhuc viverent, tunc in notitiam omnium prodeant, sicut damnandorum mala omnibus nota erunt. Unde non immerito potest credi peccata hic per poenitentiam tecta et deleta, illic etiam aliis tegi. Ea vero quae hic non fuerint confessa, ibi omnibus erunt manifesta.

Solet iterum quaeri [(84) 1Kb] utrum illi, quos in adventu suo vivos invenerit Christus nunquam omnino morituri sint; an ipso temporis puncto, quo rapientur obviam illi in aera, ad immortalitatem mira celeritate sint transituri. Non enim dicendum est fieri non posse, ut per aera in sublime portentur, et in illo spatio moriantur et reviviscant. Ad hunc [Col. 1190D] autem sensum, quo aestimemus illos in parvo spatio, et passuros mortem, et accepturos immortalitatem, Apostolus nos urgere videtur, ubi dicit: Omnes vivificabimur (I Cor. XV). Et alibi ait: O insipiens, tu quod seminas, non vivificatur, nisi prius moriatur (ibid.). Cur autem nobis incredibile videatur, illam multitudinem corporum in aere quodammodo seminari, atque ibi protinus immortaliter et incorruptibiliter reviviscere, cum credamus in ictu oculi futuram resurrectionem, et in membra sine fine victura [Col. 1191A] tanta velocitate redituro antiquorum cadaverum pulveres? Omnes, inquit Apostolus, resurgemus, scilicet tam boni quam mali, sed non omnes immutabimur (ibid.), videlicet in solemnitate resurrectionis. Unde ait beatus Ambrosius, haereticorum persecutor studiosissimus: In ipso raptu-eorum, qui vivi rapientur, mors erit et resurrectio, ut anima, quasi per soporem egressa de corpore, eidem corpori in momento reddatur.

[(85) 1Kb] Dupliciter etiam intelligendum est quod Christus dicitur judicaturus vivos et mortuos. Aut enim vivi accipiuntur, qui in adventu illius vivi reperientur, licet in raptu moriantur, et mortui, qui ante decesserunt. Vel vivi et mortui accipiuntur justi et injusti. Nonnulli etiam percunctari solent [(86) 1Kb] an [Col. 1191B] in eadem aetate et statura corporis omnes resurrecturi sunt. Quidam putaverunt, omnes resurrecturos secundum mensuram aetatis corporis Christi: ideo videlicet, quia Apostolus ait: Donec occurramus omnes in virum perfectum, in mensuram aetatis plenitudinis Christi (Ephes. IV). Sed his verbis non eadem resurgentibus assignatur statura sed aetas. Omnes enim in eadem aetate resurgent, in qua Christus mortuus est et resurrexit, cujuscunque aetatis mortui fuerint. Virum autem posuit, non ut distingueret sexum, sed ut significaret perfectionem virtutum, quam tunc habebunt; sed non omnes eamdem staturam corporis obtinebunt. Unde ait beatus Augustinus, ecclesiasticae doctrinae defensor fidelissimus: Non ait Apostolus in mensuram corporis, [Col. 1191C] vel staturae, sed aetatis; quia unusquisque suam recipiet mensuram: vel quam habuit in juventute, etiamsi senex obiit; vel fuerat habiturus, si ante est defunctus. Aetas vero erit illa, ad quam pervenit Christus, scilicet juvenilis, ut circa triginta annos. Triginta enim duorum annorum et trium mensium erat aetas Christi qua mortuus est et resurrexit [(87) 1Kb] . Resurgent igitur sanctorum corpora sine ullo vitio, sine ulla deformitate, sicut sine ulla corruptionis et oneris difficultate, in quibus tanta facultas, quanta felicitas erit: propter quod et spiritualia ab Apostolo dicta sunt, cum procul dubio corpora sunt futura, et non spiritus (I Cor. XV). Ex his apparet, quod una erit aetas omnium resurgentium, scilicet [Col. 1191D] juvenilis; statura vero diversa, videlicet quam quisque habuit in juvenili aetate, vel erat habiturus, si est ante defunctus. Nec de substantia, de qua hominis caro creatur, aliquid peribit, sed omnium particularum collectione reintegrabitur naturalis sanctorum substantia corporum. Quae corpora sine omni vitio fulgida sicut sol resurgent (Matth. XIII), deletis ac praecisis deformitatibus quas hic habuerunt.

De reprobis [(88) 1Kb] etiam quaeri solet utrum cum deformitatibus hic habitis resurgant. Hoc autem [Col. 1192A] beatus Augustinus non asserit, sed dubium relinquit, ita dicens: Utrum impii cum vitiis et deformitatibus corporum suorum resurgant, quaecunque in eis habuerunt, inquirendo laborare quid opus est? Nos enim fatigare non debet eorum incerta deformitas vel pulchritudo, quorum erit certa et sempiterna damnatio. Si vero [(89) 1Kb] quaeritur de corporibus malorum, quomodo in igne ardeant, et non consumantur, Augustinus variis exemplis astruit, et sempiternis ignibus ea ardere, et non consumi ulla combustione. Verbi gratia: Sicut animus cujus praesentia corpus vivit, et dolorem pati potest, et mori non potest; sic et corpora impiorum comburi possunt, et consumi non poterunt. Hoc enim erit tunc in corporibus damnandorum, quod nunc esse scimus [Col. 1192B] in animis omnium. Quomodo intelligis animum? Hoc idem esse animum intellige, quod animam, quamvis pro efficientiis causarum diversa nomina sortita sit anima. [(90) 1Kb] Dum enim vivificat corpus, anima est; dum vult, animus est; dum scit, mens est; dum recolit, memoria est; dum rectum judicat, ratio est; dum spirat, spiritus est; dum aliquid sentit, sensus est. Nam et animus pro his, quae sentit, sensus dicitur, unde et sententia nomen accepit.

Quaeri etiam solet [(91) 1Kb] utrum daemones corporali igne ardeant. Ad quod beatus Augustinus respondens, ait: Gehenna illa, quae stagnum ignis et sulphuris dicta est (Apoc. X), corporeus ignis erit, et cruciabit damnandorum corpora hominum et daemonum, [Col. 1192C] sed solida hominum, aera daemonum.

Sufficienter quippe superius, fratres charissimi, ex sanctorum Patrum auctoritatibus vobis ostensum est, quod Deus et homo Jesus Christus, sicut assumptus est in coelum, ita veniet, scilicet ad judicium, et qualis veniet, et quare veniet, et cum quibus veniet, et quid in adventu suo aget. Tamen dum in hoc praesenti saeculo vivimus, sicut, ait Apostolus: Ex parte cognoscimus, et ex parte prophetamus. Cum autem venerit quod perfectum est, scilicet aeterna beatitudo, evacuabitur quod ex parte est (I Cor. XIII). Ergo, dum tempus habetis, bonis operibus insistite, ut a gehennae incendiis eripi, et ad coelestis patriae claritatem possitis pertingere. Superfluas [Col. 1192D] praesentis vitae curas omittite, ut ad aeterni regni latitudinem per arctam viam mereamini pervenire. De cujus latitudine Ezechiel propheta figurate loquitur, dicens:

Vir, cujus erat species, quasi species aeris, mensus est vestibulum portae octo cubitorum, et frontem ejus duobus cubitis; vestibulum autem portae erat intrinsecus (Ezech. XL). Beatus Gregorius magnae in Christi Ecclesia sanctitatis et sapientiae accedat, et hujus nobis versiculi profunditatem dignanter exponat [(92) 1Kb] . Qui interius vestibulum, inquit, nisi aeternae [Col. 1193A] vitae latitudo signatur? De qua per Psalmistam dicitur: »Introite portas ejus in confessione, atria ejus in hymnis (Psal. XCIX)« Cum enim peccata nostra per lacrymas confitemur, angustiae portam ingredimur. Sed cum post haec ad aeternam vitam perducimur, portae nostrae atria in confessionum laudibus intramus; quia ibi jam angustia non erit, cum nos laetitia aeternae solemnitatis assumpserit. Propter confessionis nostrae angustias Veritas dicit in Evangelio: »Contendite intrare per angustam portam (Luc. XIII).« Nam et cum se Psalmista recipi in latitudinem aeterni gaudii praesumeret, Deo dicebat: »Statuisti in loco spatioso pedes meos (Psal. XXX).« Ad atrium ergo per portam tenditur, quia ad latitudinem aeternae solemnitatis per confessionis angustiam attingitur: illa [Col. 1193B] itaque gaudia, apud David atria, apud Ezechielem vero vestibulum intrinsecus vocantur. Unde et hoc ipsum vestibulum octo cubitis dicitur mensuratum. Ibi enim omnes recipiendi sunt, qui nunc in exercitio boni operis laborant, et ad aeterna gaudia per contemplationis gratiam suspirant. Nec immerito mensura vestibuli in octo cubitis ponitur, quia septem diebus universum tempus evolvitur. Aeterna etenim dies quae expletam septem dierum vicissitudinem sequitur, octava est. Unde etiam Psalmista resurrectionis diem considerans, quia de extremi judicii erat districtione locuturus praemisit titulum, dicens: »In finem Psalmus David pro octava.« Ut enim octavam, quam diceret, expressius demonstraret, subjunxit, dicens: »Domine, ne in furore tuo arguas me, neque in ira tua corripias [Col. 1193C] me (Psal. VI).« Modo enim quisquis per flagella correptionis emendatur, non in ira, sed in mansuetudine corripitur. In districto autem illo examine omnis argutio atque correptio furor et ira erit, quia venia post correptionem non erit. Hujus octonarii numeri causa est, quod post Sabbatum Dominus voluit a morte resurgere. Dies quippe Dominicus, qui tertius est a morte Dominica, a conditione in revolutione dierum numeratur octavus; quia septimum sequitur. Unde et ipsa vera Redemptoris nostri passio et vera resurrectio figuravit aliquid de suo corpore in diebus compassionis suae. Sexta enim feria passus est, Sabbato requievit in sepulcro, Dominico autem die surrexit a mortuis. Praesens etenim vita nobis adhuc feria [Col. 1193D] est sexta, quia in doloribus ducitur, et in angustiis cruciatur. Sed Sabbato quasi in sepulcro quiescimus, quia requiem animae post corpus invenimus. Dominico autem die, videlicet a passione tertio, a conditione, ut diximus, octavo jam a corporea morte resurgemus, et in gloria animae etiam cum carne gaudebimus. Quod ergo mire Salvator noster fecit in se, haec veraciter signavit in nobis, ut et nos dolor in sexta, requies in septima, et gloria excipiat in octava. Hinc per Salomonem dicitur: »Da partem septem, necnon et octo, quia ignoras quid mali futurum sit super terram (Eccle. XI).« Partem etenim septem, et octo damus, quando sic ea, quae septem diebus volvuntur, disponimus, ut per haec ad bona aeterna veniamus, ut dummodo nos per Dei gratiam caute agimus [Col. 1194A] postmodum venientis tremendi judicii iram devitemus. Octo itaque cubitis vestibulum mensuratur intrinsecus, quia per lucem, quae post septem dies sequitur, latitudo nobis aeternitatis aperitur.

Nos itaque, fratres dulcissimi, de Christi bonitate et auxilio praesumentes, ejusque vestigia, in quantum possibile est, sequentes, necesse est ut de virtute in virtutem proficere studeamus in melius, atque ad eamdem aeternitatis latitudinem ascendere festinemus. Ipse quippe per humanitatem quam de Virgine sine culpa accepit, ideo ascendit prior ad dexteram Dei Patris, ne cuiquam fidelium videretur coeli ascensus difficilis. Videamus itaque ascensus ejusdem Domini nostri Jesu Christi, ut per eosdem possimus illum imitari, id est ad coelestem patriam [Col. 1194B] sequi.

Ex Evangelii quoque testimonio didicimus septem fuisse Domini ascensus. Septenario quoque numero universitas figuratur. Per hos igitur septem numeros universi ejus intelligi possunt ascensus. Ascendit enim primo de Jordane in desertum: secundo in montem Thabor, et transfiguratus est in eo; tertio in montem solus orare; quarto in montem, cum elegit apostolos et tradidit eis legem Evangelii in sermone; quinto super asinam qua venit Jerosolymam; sexto crucem in passione; septimo in coelum hodierna die, hoc est in tali die post resurrectionem. Nec multum attendimus, utrum hoc ordine ascenderit, sed potius nostrum ordinamus ascensum.

[Col. 1194C] Primo itaque ascendit in desertum, ut a diabolo tentaretur (Matth. IV); secundo in monte Thabor, ut transfiguraretur (Matth. XVII); tertio cum oraret, ut a Patre clarificaretur (Joan. XVI); quarto ut a quibus praedicabat, intelligeretur; quinto ut a turbis rex mansuetus agnosceretur. Unde est illud: Dicite filiae Sion: Ecce rex tuus venit tibi mansuetus, etc. (Matth. XXI); sexto ut in cruce exaltaretur. Unde ipse ait: Cum exaltatus fuero a terra, omnia traham ad me ipsum (Joan. XII); septimo, ut elevaretur in coelum. Unde dicitur in Actibus apostolorum: Videntibus illis, elevatus est, et nubes suscepit eum ab oculis eorum (Act. I).

In primo itaque ascensu tentationes diaboli vicit; in secundo facies ejus sicut sol resplenduit; in tertio [Col. 1194D] Patri supplicans nobis orandi exemplum praebuit; in quarto discipulos docuit; in quinto Jerusalem appropinquans mirabiliter processionem praecedentium sequentiumque in sui ac Dei Patris laudibus disposuit; in sexto a diaboli nos potestate redemit, insuper et infernum spoliavit; in septimo videntibus discipulis coelos penetravit, et vulnera quae pro redemptione nostra in corpore suo sustinuit, Deo Patri supplicans semper ostendit. Haec autem omnia propter nos Dei et Virginis Filius fecit. Et ut tanta pro nobis sustineret, non sua necessitas, sed nostra interfuit.

Primus ergo illius ascensus nobis fuit ad solatium, quando videlicet de Jordanis aqua ascendit in desertum, et tentatorem vicit diabolum. Secundus [Col. 1195A] ad consolationem, suae videlicet in homine divinitatis latentem manifestans thesaurum. In ipso enim sunt omnes thesauri sapientiae et scientiae absconditi (Colos. II). Tertius ejus ascensus nobis fuit ad refugium cum secundum humanitatem in montem solus orans, nobis in secreto orandi dedit exemplum. Ejus quippe singularis oratio nostrum est refugium, quia in remissionem nostrorum funditur peccatorum. Quartus fuit nobis, ad documentum, quia in montem ascendens, ibique sermonem faciens, discipulos docuit, per quorum praedicationem sibi reconciliavit mundum. Quintus ad subsidium: summa quippe illius humilitas nostrae fidei subsidium fuit, dum in asino veniens, a turbis se divinitus laudari, et rex appellari ac [Col. 1195B] glorificari voluit. Sextus illius ascensus nobis ad pretium fuit, quia ut nos a diaboli potestate redimeret, sui sanguinis pretium dedit. Septimus nobis fuit ad praemium, quia devicta morte hodierna die super omnes coelos ascendens, et ad dexteram Dei Patris sedens, eumdem Patrem suum nobis fecit propitium. Deus quippe est felicitas nostra, et aeternum praemium, ipse lumen indeficiens supernorum civium. Ipse est via ad se currentium, ipse gaudium ad se pervenientium.

Igitur, fratres charissimi, quia de Domini nostri Jesu Christi ascensione, prout Spiritus sanctus dictavit, hucusque locuti sumus, valde necesse est ut bonis ornati moribus tam praeclarae solemnitati aptos nos ac devotos exhibeamus. Nam sicut [Col. 1195C] sancti apostoli caeterique discipuli in loco orationis inter laudem benedictionumque verba promissum Spiritus sancti adventum paratis per omnia cordibus et corporibus exspectabant, sic nos post celebrata in Jerosolymis, id est in visione pacis, passionis et resurrectionis solemnia Christo duce petamus Bethaniam, ut mente quieta corporis et sanguinis ejus sacramentis reficiamur atque instruamur, et domus obedientiae esse curemus, quia sic quotidiana ejus benedictione sublimamur, si quotidie triumphalis ascensionis memores laudantes et benedicentes Deum in Jerusalem, hoc est in speratae pacis visione, quiescimus, similes hominibus exspectantibus Dominum suum, scilicet Jesum [Col. 1195D] Christum, quando revertatur a nuptiis (Luc. XII), de coelis videlicet in hunc mundum ad judicium. Pulchre Lucas evangelista Christi apostolos, ministros scilicet Novi Testamenti futuros, non in victimarum sanguine, sed in Dei laude et benedictione in templo dicit consistere. Ait enim inter caetera: Eduxit eos, Dei scilicet et Virginis Filius, extra civitatem in Bethaniam; et elevatis manibus suis, benedixit eis. Et factum est, dum benediceret eis, recessit ab illis, et ferebatur in coelum. Et ipsi adorantes regressi sunt in Jerusalem cum gaudio magno; et erant semper in templo laudantes et benedicentes Deum (Luc. XXIV).

Elevatus est itaque sol hodierna die in coelum, Redemptor scilicet humani generis, usque ad solium [Col. 1196A] paternae gloriae, et luna stetit in ordine suo, sicut Habacuc propheta ait in hujus sermonis initio (Habac. III). De quo Joannes evangelista figurate loquitur, dicens: Vidi, et ecce in medio throni et quatuor animalium, et in medio seniorum, Agnum stantem tanquam occisum, habentem cornua septem, et oculos septem: qui sunt septem spiritus Dei, missi in omnem terram (Apoc. V). Ac si aperte dicat: Vidi in medio throni, hoc est in communi utilitate Ecclesiae, et quatuor animalium, id est praedicatorum Novi Testamenti, et in medio seniorum, apostolorum videlicet et prophetarum, Agnum stantem tanquam occisum, id est simplicem et innocentem certantes adjuvantem, quia etsi mortuus est ex infirmitate, vivit tamen ex virtute Dei (II Cor. XIII). [Col. 1196B] Vel inter suos tanquam occisus, in quibus quotidie mortificatur: Habentem cornua septem, homines scilicet mundos, id est sanctos in septem aetatibus mundi. Cornua et oculi Spiritum sanctum designant, qui dat regnum quod in cornibus notatur; oculi vero, quia illuminant ad aeternam vitam vocatos. Vel cornua sunt excellentiores sancti in capite Christo fundati, carnalem vitam excedentes. Stat ergo sancta Ecclesia in ordine suo, quae a Christo tanquam thronus possidetur, tanquam animalia pascitur, tanquam seniores judicio potestatis honoratur, supra Christum, aedificata in septem cornibus fortitudinis regno exaltatur, in septem oculis signis et virtutibus illuminatur.

Sequitur: Et venit, et accepit librum de dextera [Col. 1196C] sedentis in throno. Ac si diceret: Venit ad cognitionem hominum homo de Virgine nascendo, et accepit librum de dextera a Verbo, videlicet sibi vincto: Verbum dico Dei Patris sedentis in throno. Redemptor humani generis Christus, tunc librum accepit, quando ea quae de se per prophetas praedicta fuerant, opere implevit. Idcirco Vetus et Novum Testamentum appellatur unus liber, quia nec Novum a Veteri, nec Vetus a Novo valet disjungi. Librum aperuit, quando discipulis, ut intelligerent Scripturas, sensum aperuit. Apertio sigilli revelatio est sacramenti, a saeculis et generationibus absconditi. Verum per septem sigilla, sicut supra dictum est, plenitudo mysteriorum absconditorum designatur, [Col. 1196D] quae latebant ante adventum Christi. Et ipsa septem sigilla, quae in Christo soluta sunt, id est per universum mundum manifestata, haec sunt: Primum corporatio, secundum nativitas, tertium passio, quartum mors, quintum resurrectio, sextum gloria, videlicet ascensionis et in Dei Patris dextera sessionis, septimum regnum, omnium scilicet creaturarum post diem judicii subjectionis. Haec septem sigilla sancta Ecclesia habet soluta, et haec sunt actus ejusdem Ecclesiae, ab incarnatione usque ad secundum adventum Domini. Ab hac igitur die, Jesus Christus coelum ascendens, maxime sui ac Dei Patris voluntatem et cognitionem Ecclesiae suae aperuit, sicut ipse consequenter fideli servo suo Joanni dicit: Veni, ostendam tibi quae [Col. 1197A] oportet fieri cito post haec (Apoc. IV), coelestium videlicet mysteriorum sacramenta, quae nondum fuerant revelata.

Jam, dilectissimi fratres, si placet, sermonis hujus prolixitas cohibeatur, ne legentibus simul et audientibus fastidium generare videatur. Veniet ergo ad judicium Deus et homo Jesus Christus, sed non sicut pluvia in vellus, sed tanquam ruina trahens inevitabile pondus. Veniens, inquam, tanquam [Col. 1198A] crapulatus a vino (Psal. LXXVII), laetificabit eos, qui a dextris ejus erunt, terribiliter autem intonabit his qui a sinistris, auditione [(93) 1Kb] videlicet mala [(94) 1Kb] , et verbum asperum. Ab hac autem auditione mala et verbo aspero liberare nos dignetur ipse Dei et hominis Filius, qui cum eodem Patre et Spiritu sancto in Trinitate perfecta vivit et regnat Deus, per omnia saecula saeculorum. Amen.



SERMO TRICESIMUS PRIMUS. IN ASCENSIONE DOMINI II.
[Col. 1197]

[Col. 1197B] [(95) 1Kb] Daniel de tribu Juda nobili genere ortus, post destructionem Jerusalem cum tribus pueris admodum puer in Babylonem translatus, et princeps Chaldaeorum effectus, vir gloriosus, aspectu decorus, mente humilis, corpore castus, in fide perfectus, in opere egregius, in virtute clarus, futurorum praescius, coelestium secretorum conscius, ex quibus ad nostram eruditionem sic est locutus: Aspiciebam in visu noctis, et ecce in nubibus coeli Filius hominis veniebat, et usque ad Antiquum dierum pervenit: et in conspectu ejus obtulerunt eum. Et dedit ei potestatem, et regnum: et omnis populus, et tribus, et linguae servient ei. Potestas ejus, potestas aeterna, quae non auferetur; et regnum ejus, quod non corrumpetur (Dan. VII). Daniel [Col. 1197C] propheta, fratres charissimi, instantia jejuniorum et orationum mysteria coelestium sacramentorum intelligens, de ascensione Christi loquitur, dicens: Aspiciebam in visu noctis, et ecce in nubibus coeli Filius hominis veniebat, scilicet Dominus noster Jesus Christus, qui est verus Dei Filius, quem Deus Pater ex seipso ante omnia saecula genuit, sicut de illo per Psalmistam dicit: Ego hodie genui te (Psal. II), id est in mea aeternitate. Congrue etiam dicitur Filius hominis, quia illum ex sua substantia genuit semper virgo Maria in fine temporis. De quo scriptum legimus, quia Homo natus est in Sion, et ipse fundavit eam Altissimus (Psal. LXXXVI). Bene etiam Filius hominis in [Col. 1197D] nubibus coeli venire dicitur, quia sicut Lucas testatur in Actibus apostolorum, videntibus discipulis, nubes suscepit eum ab oculis eorum (Act. I).

Sequitur: Et usque ad Antiquum dierum pervenit, illumque obtulerunt in conspectu ejus, scilicet angelorum chorus. A die namque suae incarnationis semper ei sancti angeli cum omni devotione ministraverunt, eumque comitantes cum summa reverentia in die Ascensionis in eadem carne, quam assumpsit, in conspectu Patris praesentaverunt. [Col. 1198B] Ergo Antiquus dierum Deus Pater intelligitur, cui Propheta in Psalmo sic loquitur: Domine, omnes sicut vestimentum veterascent: et sicut opertorium mutabis eos, et mutabuntur: tu autem idem ipse es, et anni tui non deficient (Psal. CI). Aeternus quippe est et sine initio, quia ipse creavit omnia ex nihilo. Ex ipso enim, et per ipsum, et in ipso sunt omnia, quae in coelis et in terris, et in mari sunt condita. Divina aeternitas praecedit omnia tempora, quia praeterita et futura sunt illi praesentia. Tunc ergo Filius hominis usque ad Antiquum dierum pervenit, quando Dominus noster Jesus Christus, verus Dei et hominis Filius, devicta morte, resurrexit, et quadragesimo die, astantibus discipulis, coelum ascendit, et usque ad solium paternae gloriae, [Col. 1198C] unde descenderat, se erexit. De quo videlicet Jacob patriarcha multo ante prophetavit, cum filium suum Judam benediceret, ex cujus semine ipse processit.

Ad praedam, inquit, fili mi, ascendisti (Gen. XLIX), id est in crucem ascendisti, quia quos ille contrarius leo, id est diabolus invaserat, tu moriens eripuisti. Denique regressus ab inferis, in altum, hoc est in coelum ascendisti et captivitatem captivam duxisti, scilicet electos, qui apud infernum captivi tenebantur, potenter ac misericorditer liberasti. Et adjecit: Requiescens ut leo accubuisti. Manifestum omnino est quod in passione sua Christus accubuit, quando, inclinato capite, spiritum tradidit, sive [Col. 1198D] quando in sepulcro securus velut quodam corporis somno quievit. Quam ascensionem Psalmista in spiritu quasi jam peractam intuens, Christo dicit: Ascendisti in altum, cepisti captivitatem; accepisti dona in hominibus (Psal. LXVII). De futuro quasi de praeterito loquitur. Ac si diceret: Ascendes in coelum, et accipies captivitatem, quia humanum genus, quod prius a diabolo fuerat captivum, recaptivabis. Accepisti dona in hominibus, id est ipsos homines accipies, a Deo Patre in donis tuis, quos [Col. 1199A] de manu inimici es redempturus. Iterum Daniel subjungit, dicens: Omnis populus, et tribus, et linguae servient ei. Potestas ejus, potestas aeterna, quae non suferetur; et regnum ejus, quod non corrumpetur. Hoc est quod idem Dominus ait in Evangelio: Omnia mihi tradita sunt a Patre meo (Luc. X). Et iterum: Data est mihi omnis potestas in coelo, et in terra (Matth. XXVIII).

De quo iterum Psalmista Deo Patri loquitur, dicens: Gloria et honore coronasti eum, et constituisti eum super opera manuum tuarum (Psal. VIII). Revera Deus Pater gloria resurrectionis et honore ascensionis coronavit Filium, et super opera manuum suarum constituit eum, id est super coelestem et terrestrem rationabilem creaturam, quae propter [Col. 1199B] excellentiam dicuntur opera manuum suarum. Etiam Deus Pater gloria Christum coronavit, quia quando anima ejus in infernum descendit, ubi aeternaliter tenebrae fuerant, lux magna refulsit. Honore etiam eum coronavit, quando regrediens ab inferis cum multitudine angelorum multa corpora sanctorum qui dormierant, in testimonium verae resurrectionis surgere, et multis in sanctam civitatem Jerusalem apparere fecit (Matth. XXVII), et eum ad dexteram suam supra omne quod creatum est, exaltavit. Et non solum Deus Pater constituit Filium super bonos sed etiam subjecit sub pedibus ejus oves et boves universas, insuper et pecora campi, volucres coeli, et pisces maris qui perambulant semitas maris (Psal. VIII). Oves putamus esse coelestes ordines angelorum et [Col. 1199C] animas sanctorum, propter innocentiam et simplicem vitam illorum. Unde Dominus in Evangelio dicebat: Nonne dimittit nonaginta novem oves in deserto, hoc est in coelo, et venit quaerere unam, quae perierat? (Luc. XV.) Per boves intelligimus praedicatores vineam Domini, id est sanctam Ecclesiam, aratro suae praedicationis excolentes; sicut enim boves triturando grana a paleis separant, ita boni praedicatores mentes hominum praedicando de terris ad coelos sublevant. Insuper et pecora campi. Pecora campi sunt luxuriose viventes, et ingluviem ventris sectantes. Volucres coeli, et pisces maris, qui perambulant semitas maris. Volucres enim superbos, id est haereticos ostendunt, qui contra coelestia [Col. 1199D] falsa proferunt, et alios per deceptionem sibi adhaerere faciunt. Per pisces maris illos intelligimus, qui summopere appetunt ea quae velut semitae maris vana sunt et transitoria. Boni igitur et mali dominio Jesu Christi sunt traditi, et sub pedibus illius subjecti, videlicet ut bonos remuneret, malos vero condemnet. Hoc est ergo quod subditur: Omnes populi, tribus et linguae servient ei, id est civitas Jerusalem coelestis, quae ex omni tribu, et populo et lingua et natione congregatur, cum summa devotione in perpetuum illi referet laudes, sicut in Apocalypsi ab angelis se audisse testatur Joannes: Vidi, inquit, et audivi voces angelorum multorum circa thronum, et circa quatuor animalia, et seniores; et erat numerus eorum millia millium, dicentium voce [Col. 1200A] magna: Dignus est Agnus, qui occisus est accipere virtutem et divinitatem, et sapientiam, et fortitudinem, et honorem, et gloriam, et benedictionem. Et omnem creaturam, quae in coelo, et in terra, et sub terra, et in mari, et quae in eo sunt. Audivi dicentem: Sedenti in throno et Agno: Benedictio, et claritas, et sapientia, et gratiarum actio, honor et virtus, et fortitudo sit Deo nostro in saecula saeculorum. Amen (Apoc. V). Cujus ascensionem in coelis Psalmista sic indicat, dicens:

Ipse, tanquam sponsus procedens de thalamo suo, exsultavit ut gigas ad currendam viam. A summo coelo egressio ejus, et occursus ejus usque ad summum ejus (Psal. XVIII). Veniens enim de coelo, usque ad inferos descendit; regressusque repetit mansionem [Col. 1200B] suam, ascendens ad sedem Patris, de qua antea solus exivit. Angeli vero, qui ei in carne posito ministraverunt, eumque ascendentem comitabantur, dixerunt: Tollite portas, principes, vestras, et elevamini portae aeternales, et introibit rex gloriae (Psal. XXIII). Videntes enim aethereae potestates carnem Christi ascendentem in nubibus, et mysterium incarnationis ejus ignorantes, cum magna admiratione interrogabant, dicentes: Quis est iste rex gloriae? Ac si dicerent: Nos semper videmus Filium regnantem simul cum Patre, et nunquam eum ab eo vidimus discedere; et quis est iste rex gloriae? Responsio angelorum Dominum comitantium: Dominus virtututum ipse est rex gloriae, id est Dominus angelorum, [Col. 1200C] cujus dona sunt virtutes, ipse est rex gloriae, et non alius. Et merito virtutum Dominus, quia homo pro nobis factus, morti traditus, infernalibus tenebris addictus: quod clementer suscepit, patienter toleravit, fortiter vicit, mirabiliter consummavit, qui cum virtute conculcans inferos, cum triumpho ad superos rediit, ad coelos cum gloria ascendit, et nunc ad dexteram Patris sedens, interpellat pro nobis, cum quo aeternaliter omnia regit. Dicit etiam Isaias ex persona angelorum ascendentis Christi magnificentiam admirantium: Quis est iste, qui venit de Edom, tinctis vestibus de Bosra? (Isai. LXIII.) Esau filius Isaac ipse est Edom. Bosra vero civitas est in terra Moab, et interpretatur firma, vel Jerusalem quae firmissimis muris aedificata fuit. Edom [Col. 1200D] quippe interpretatur sanguineus, et significat populum Judaeorum, qui sanguine Christi et prophetarum fuit pollutus. Ipsi enim dictum est: Vives gladio (Gen. XXVII); quia populus ille sanguini deditus, necem exercuit in prophetis et in Christo. Dei ergo Filius est iste qui venit de Bosra et de Edom, id est de persecutione hujus mundi, tinctis vestibus, videlicet vulnerato ac purpurato corpore sanguine passionis et aqua redemptionis. Illud etiam quod in Veteri Testamento semel in anno solus pontifex, relicto populo, ingrediebatur in Sancta sanctorum, ubi erat propitiatorium (Exod. XXX; Levit. XVI), significabat pontificem nostrum Dominum Jesum Christum, qui completa dispensatione passionis et resurrectionis semel introivit in Sancta sanctorum, [Col. 1201A] id est penetravit coelos intrans ad Patrem, ut eum humano generi faciat propitium, et exoret pro peccatis omnium in se credentium. Unde Paulus apostolus ad Hebraeos dicebat:

Christus, assistens Pontifex futurorum bonorum, per amplius et perfectius tabernaculum non manufactum, id est non hujus creationis, neque per sanguinem hircorum aut vitulorum, sed per proprium sanguinem introivit semel in Sancta, aeterna redemptione inventa (Hebr. IX). Unde et salvare in perpetuum potest, accedentes per semetipsum ad Deum, semper vivens ad interpellandum pro nobis. Omnis utique pontifex prius pro peccatis suis debet hostias offerre Deo, deinde autem pro populi (Hebr. VII). Dominus vero Jesus Christus non habet necessitatem offerendi [Col. 1201B] hostias pro se, quia sicut dicit Petrus apostolus, peccatum non fecit, nec inventus est dolus in ore ejus (I Petr. II). Talis ergo, dilectisssimi, decebat ut nobis esset pontifex, videlicet sanctus, impollutus, segregatus a peccatoribus, et excelsior coelis factus (Hebr. VII). Vere Dominus noster Jesus Christus excelsior est coelis factus, de quo dicit beatus Paulus; Non enim in manufactis sanctis Jesus introivit exemplaria verorum, sed in ipsum coelum, ut appareat nunc vultui Dei pro nobis (Hebr. IX). Propheta igitur sancti Spiritus igne inflammatus admonet nos, ut eidem summo regi Jesu Christo cum omni devotione psallamus.

Psallite, inquit, Deo, qui ascendit super coelum [Col. 1201C] coeli, ad orientem (Psal. LXVII). Dominus itaque Jesus, qui de coelo descendit ad liberandam de manu inimici infirmitatem nostram, ipse etiam super coelos coelorum ascendit, et sedet ad Patris dexteram. Ad orientem vero quod dixit, ad litteram evidenter Jerosolymam ostendit, unde Dominus, videntibus discipulis, coelos ascendit. Terra illa multis miraculis plena invenitur, in qua fidelium credulitas plus aspectibus quam lectionibus eruditur. Ascendit enim super coelum coeli, id est super omnem coelestem rationabilem creaturam, quae est coelum coeli, et usque ad orientem, id est usque ad Patris aequalitatem, a quo semper oritur, quia ejus ortus non habuit initium, nec habebit finem. Unde illud: Nemo ascendit in coelum nisi qui de coelo descendit, [Col. 1201D] Filius hominis qui est in coelo (Joan. III). Et iterum: Visitavit nos Oriens ex alto (Luc. I). Et alibi: Oriens et splendor nomen ejus (Zach. VI). Ipse enim per se solus ascendit in coelum, alii autem omnes, qui coelum ascendunt, non habent ascendere nisi per illum. Unde ipse dicit in Evangelio: Nemo venit ad Patrem, nisi per me (Joan. XIV). Ille ergo jam exaltatus in dextera Patris, dabit voci suae vocem virtutis (Psal. LXVII). Dei Filius adhuc in hoc mundo positus dedit humilitatis vocem, quando dixit: Tristis est anima mea usque ad mortem (Matth. XXVI); deinde vocem virtutis dedit, quando Lazarum de monumento vocavit, et eum a mortuis resuscitavit [Col. 1202A] (Joan. XI). Vox etiam virtutis fuit illa, quando dixit paralytico: Surge et ambula (Matth. IX). Convenienter Dominus noster Jesus Christus cum venit judicandus dedit vocem humilitatis; quando autem venerit judicaturus, dabit vocem virtutis. Magnificentia et virtus ejus tunc erit in nubibus (Psal. LXVII), quando venerit in nubibus coeli cum potestate magna et majestate, reddere unicuique secundum opus ejus. Quando vocem suae virtutis dabit Christus? Tunc videlicet quando mortui resurgent ad vocem ejus. Sic enim ait ipse in Evangelio: Venit hora, quando mortui audient vocem Filii Dei, et qui audierint, vivent (Joan. V). Iterum vocem virtutis suae dabit Filius Dei, quando dicet justis: Venite, benedicti Patris mei, possidete praeparatum [Col. 1202B] vobis regnum a constitutione mundi (Matth. XXV). Tunc etiam magnificentia ejus et virtus ejus erit in nubibus, quando dicturus est impiis: Ite in ignem aeternum, qui praeparatus est diabolo et angelis ejus (ibid.).

Hac de causa vos moneo, fratres charissimi, ut dum adhuc in hoc mortali corpore vivitis, in psalmis et hymnis Deo gloriam detis, nihil praesumentes de vobis in operibus bonis. Sed si in his quae recte agitis, non vobis, sed Deo gloriam retuleritis, illam vocem virtutis et increpationis quam impii audituri sunt, minime formidabitis. Sed tamen scire vos volo, quia illi Deo cantant qui in bonis operibus perseverant. Illi veraciter nomini ejus psalmum dicunt, [Col. 1202C] qui praecepta ejus tota mente custodiunt. Quid est Deum laudare? Scilicet bene vivere. Qui bene vivit, Deum laudat. Qui male vivit, Deum blasphemat. Unde Paulus quibusdam discipulis dicebat: Nomen bonum per vos non blasphemetur in gentibus (Rom. II). In hoc quod nomen bonum non blasphemandum dicit, bonam vitam habere praecipit. Ac si apertius diceret: Bona conversatio vestra pertinet ad Dei gloriam, mala vero ad blasphemiam. Unde beatus Augustinus doctor egregius ait [(95*) 1Kb] : Tunc Deum laudare desinis, quando a justitia, et ab eo, quod illi placet, discedis. Nam si a vita bona nunquam declinas; lingua tua tacet, vita tua clamat, et aures Dei ad cor tuum. Digne igitur Deo laudes referunt, qui contemplationi illius puro semper ac [Col. 1202D] fideli animo intendunt. Econtra Deum laudare digne nequaquam possunt, qui murmurationibus et detractionibus a mane usque ad vesperum deserviunt. Nec Deum laudare videntur, qui libenter vana et otiosa verba loquuntur. Quomodo se Deum digne laudare putat, qui tota die lites et odia ac scandala adversus fratres suos concitare non cessat? Aut qualiter se existimat laudare Deum, qui jugiter susurrando, detrahendo, servos Dei provocat ad scandalum? Digne etiam Deum non laudat in choro, qui discordias seminando, fratres suos perturbat in claustro.

Igitur, dilectissimi, si Deo in psalmis et hymnis [Col. 1203A] cupitis placere, prius vobis invicem charitatem et concordiam exhibete; vanas atque inutiles fabulas fugite; maledicta et convicia a vobis procul expellite; susurrationes et detractiones odio habete; lites et contentiones exsecrate; invidiam et noxiam cupiditatem postponite; pacem et dilectionem amate. Cantate Deo medullis cordis, cantate illi in voce jubilationis. Laudet Deum vox clara, laudet eum et bona vita. In pectore sit mens devota et affabilis, et in ore vox exsultationis et laudis. Amor verae charitatis interius flagret et exterius dulcis modulatio resonet. Oculus mentis ad contemplandum Deum mundus permaneat, vox alta et concors ad laudem ipsius ex ore procedat. In manibus sit opus charitatis, et in lingua sermo veritatis. Lingua exerceatur in Dei laude, et manus in operibus misericordiae. [Col. 1204A] Laxetur lingua ad benedicendum Deum et extendantur manus in necessitatibus proximorum. Ad coelestem ergo patriam, dilectissimi, desiderium vestrae devotionis indesinenter erigite, et usque ad ipsum Dei Filium, qui in dextera Patris sedet, intuitum purae mentis sublevate, eumque cum omni instantia precum ac perseverantia bonorum operum exorate, quatenus per seipsum, qui est via, veritas et vita (Joan. XIV), vos quoque ad eumdem Patrem suum per naturam, vestrumque per gratiam, faciat pertingere: ipsique perenniter de collatis beneficiis gratias et laudes cum sanctis omnibus possitis referre. Ipso praestante, qui cum eodem Patre et Spiritu sancto in Trinitate perfecta vivit et regnat Deus per omnia saecula saeculorum. Amen.



SERMO TRICESIMUS SECUNDUS. IN FESTO SANCTI SPIRITUS.
[Col. 1203]

[Col. 1203B] [(96) 1Kb] Scire debet charitas vestra, fratres charissimi, quia dies Pentecostes tunc habuit initium, quando in veteri testamento vox Dei in Sina monte desuper intonantis audita est, et lex data est Moysi (Exod. XIX). In novo autem testamento Pentecoste coepit, quando Spiritum sanctum quem promiserat apostolis misit: qui nequaquam super eos veniret, nisi ipse coelum ascendisset (Joan. XVI). Denique dum portam coeli Christus intrasset, decem diebus interpositis, intremuit subito orantibus apostolis locus, in quo erant congregati, et descendente super eos Spiritu sancto, inflammati sunt, ita ut linguis omnium gentium Dei magnalia loquerentur (Act. II). Adventus itaque sancti Spiritus de coelo super apostolos in varietate linguarum diffusus, solemnitatem [Col. 1203C] transmisit ad posteros, eaque de causa Pentecoste celebratur, et dies ipsa proinde insignis habetur. Concordat autem haec festivitas Evangelii cum festivitate legis. In veteri testamento posteaquam agnus immolatus est, interpositis quinquaginta diebus, data est lex Moysi scripta digito Dei. In novo autem testamento postquam occisus est Christus, qui tanquam ovis ad occisionem ductus est (Isai. LIII), celebratur verum Pascha, et interpositis quinquaginta diebus datur Spiritus sanctus, qui est digitus Dei, super centum viginti discipulos Mosaicae aetatis numero constitutos. Centum viginti annorum erat Moyses quando mortuus est (Deut. XXXIV); et centum viginti cubitos habebat templum [Col. 1203D] Salomonis in altitudine (II Paral. III); et super centum viginti discipulos in coenaculo descendit Spiritus [Col. 1204B] sanctus (Act. I), qui numerus designat perfectionem utriusque testamenti.

[(97) 1Kb] Sicut ergo, ut supradictum est, quinquagesima die post peractum vetus pascha, data est lex Moysi; ita et quinquagesima die post passionem Domini, qua pascha illud praefigurabatur, promissus Spiritus sanctus Paracletus descendit super apostolos, et qui cum eis erant in civitatem Jerusalem; et divisis linguis credentium, totus evangelica praedicatione mundus impletus est. Dicitur illic scripta lex digito Dei, qui magos superavit, et daemonia ejecit. Aspicit deinde illuc cunctus populus voces et lampades, montemque fumantem tonitrua et fulgura, clangoremque buccinae perstrepentem. In vocibus namque et tonitruis clamor praedicantium apostolorum [Col. 1204C] intelligitur; in lampadibus vero claritas miraculorum; in sono buccinae, fortis praedicatio sanctorum; quae omnia in adventu sancti Spiritus completa sunt, quando omnes discipuli Christi in varietate linguarum praeceptis et signis intonuerunt. Interpretatur autem Sinai rubus, quod significat Ecclesiam, in qua Dominus Moysi loquitur. Quod autem legem daturus Dominus in igne fumoque descendit, hoc significat, quia fideles claritate suae ostensionis illuminat, et infidelium oculos per fumum erroris obscurat. Quod autem in caligine videtur, hoc significat, quia impii, qui terrena sapiunt, caligine malitiae, eo descendente [(98) 1Kb] , id est in humanitate nascente, non agnoverunt. In caligine itaque [Col. 1204D] visus, legem dedit; quia qui veritatem suae legis non sequuntur, scilicet infideles, in tenebris ignorantiae [Col. 1205A] ambulant. Quibus ait ipse Dominus in Evangelio: In judicium ego veni in hunc mundum, ut videntes non videant, et audientes non intelligant (Joan. XIX).

[(99) 1Kb] Siquidem et haec festivitas, scilicet Pentecoste, aliud obtinet sacramentum. Constat enim ex septimana septimanarum. Septem quidem septimanae dierum eumdem Pentecosten generant in quo fit peccatorum remissio per Spiritum sanctum. Annorum vero septimanae quinquagesimum annum faciunt, qui apud Hebraeos jubilaeus nominatur, in quo similiter terrae fit remissio, et servorum libertas, possessionum restitutio, quae pretio fuerant comparata (Levit. XXV). Septem enim, ut dictum est, septies multiplicati, quinquagesimum ex se numerum [Col. 1205B] generant, assumpta monade, id est unitate, quam ex futuri saeculi figura praesumptam esse, majorum auctoritas tradidit. Fit enim ipsa et octava semper et prima, imo est ipsa semper una, quae est omnis dies. Necesse est ergo baptismus [(100) 1Kb] animarum populo Dei illic occurrere, atque ibi compleri, ubi datur pars octava; sicut beatus Gregorius Salomonis dicta sapienter edisserens, ait [(1) 1Kb] : »Da partem septem, nec non et octo; quia ignoras quid mali futurum sit super terram (Eccle. XI).« Partem etenim septem simul et octo damus, quando sic ea, quae septem diebus volvuntur, disponimus, ut per haec ad bona aeterna veniamus. Idcirco autem quadraginta dies post Domini resurrectionem resoluta abstinentia in sola laetitia celebrantur, propter [Col. 1205C] figuram futurae resurrectionis, ubi jam non labor, sed requies erit, et aeterna laetitia. Ideo etiam his diebus nec genua in oratione flectuntur; quia, sicut quidam sapiens ait, inflexio genuum poenitentiae et luctus indicium est. Pentecoste itaque in quo per Spiritum sanctum fit remissio peccatorum, aeternam requiem, ut dictum est, significat, ad quam omnis Ecclesia summa cum devotione suspirat.

Per locum etiam spatiosum usque ad faciem vestibuli portae interioris pertingens, qui in Ezechiele quinquaginta cubitis metiebatur (Ezech. XL), ipsa aeterna felicissimaque requies designatur. Unde et idem locus quinquaginta cubitis dicitur mensuratus. Habet septenarius numerus perfectionem suam, [Col. 1205D] quia eo die dierum numerus est completus, et per legem Sabbatum in requiem Dei populo datur. Ipse autem septenarius numerus per semetipsum multiplicatus ad quadraginta et novem ducitur. Cui si monas, id est unus additur, ad quinquagenarium numerum pervenitur; quia omnis nostra perfectio in illius contemplatione unius erit, in cujus nobis visione, jam minus aliquid salutis et gaudii non erit. Hinc etiam jubilaeus, ut supradictum est, id est annus quinquagesimus in requiem datus est, quia quisquis ad omnipotentis Dei gaudia aeterna pervenerit, laborem et gemitum ulterius non habebit.

[Col. 1206A] Notandum vero quia locus qui describitur, per quinquaginta cubitos tendi ad faciem vestibuli portae interioris, pertingere memoratur. Non ergo hoc loco propheta jam ipsum vestibulum portae interioris, sed locum interiorem, qui tendit ad vestibulum portae interioris, narrat; per quem locum utique, sicut diximus, spes nostra signatur, quae, dum aeternam requiem quaerit, mentem ad vestibulum portae interius dicit. Hoc ipsum enim, quod coelestia desideramus, quod ad promissa gaudia suspiramus, quod aeternae vitae requiem quaerimus, jam ad interioris vestibuli faciem propinquamus. Signetur ergo per portam fides, per atrium charitas, per locum vero, qui ad faciem vestibuli portae interioris propinquabat, figuretur spes, sine quibus tribus [Col. 1206B] virtutibus quisquis jam uti ratione potest, ingredi ad coeleste aedificium non potest. Habetur ergo fides in porta, quia introducit ad intelligentiam; charitas in atrio, quia mentem dilatat in amorem Dei, et proximi; spes in loco qui quinquaginta describitur cubitis, quia per desideria atque suspiria introducit animum ad secreta gaudia quietis aeternae.

Decem quoque cortinae quae, jubente Domino, per Moysem quinquagenis circulis aureis sibi invicem innectebantur (Exod. XXVI), omnes Ecclesiae fideles praesignabant, qui sancti Spiritus dono et charitatis vinculo consociantur. Hanc itaque historiam latius prosequamur, et qualiter decem cortinae filios Ecclesiae designent, subtilius inspiciamus. Tentoria [Col. 1206C] ergo, quae ansulis assuta, et circulis suspensa, atque innexa funibus ad modum cortinarum, viginti octo in longum, atque in latum quatuor cubitis distendebantur, omnem credentium plebem praefigurabant, quae haeret et pendet funibus fidei. Funis enim triplex difficile rumpitur (Eccle. IV), qui est sanctae Trinitatis fides, ex qua pendet, et per quam sustentatur omnis Ecclesia. Quod autem viginti octo cubitorum in longum, et in latum quatuor cortinae unius mensurae distenduntur, lex Evangelii designatur [(1*) 1Kb] . Septenarius namque numerus legem significare solet pro multis septenariis sacramentis, quae consociantur ad quatuor Evangelia. Quatuor septem vicesimum octavum numerum faciunt. [Col. 1206D] Decem autem cortinae fiunt, ut integrum perfectionis numerum faciant et legis Decalogum designent. Quae tamen quinquagenis circulis aureis sibimet connectuntur, quia omnes fideles per donum Spiritus sancti fidei et charitatis vinculo sociantur. Quinquagesimus namque numerus, ut jam saepe dictum est, ad Spiritum sanctum pertinet. Unde et quinquagesimo die post Pascha, id est hodierno, Spiritus Paracletus, scilicet Consolator, super apostolos descendit. Revera Dei et Virginis Filius Ecclesiam suam, id est fideles suos dono sancti Spiritus illustrat, et in unitate verae fidei congregat, aqua baptismatis ab originali peccato emundat, et [Col. 1207A] ad supernae felicitatis bravium, per se et per praedicatores suos indesinenter invitat.

Unde ipse in Cantico spiritualis amoris dulcisona voce eam alloquitur, dicens: Veni de Libano, sponsa mea; veni de Libano, veni, coronaberis (Cant. IV). [(2) 1Kb] Libanus quippe dealbatio interpretatur. Quid ergo per Libanum, nisi baptismus intelligitur, in quo sancta Ecclesia aqua sanctificata abluitur et a peccatorum nigredine per Spiritum sanctum, quem recipit, et per Christi fidem dealbatur? Unde scriptum est: Asperges me hyssopo et mundabor; lavabis me, et super nivem dealbabor (Psal. L). De Libano ergo sancta Ecclesia ad coronam venit, quia in Christi baptismo fidem percipit; sub qua cum Christi gratia meretur, ut praemium coeleste percipere possit. Sed [Col. 1207B] quid est quod ter dicitur, veni, nisi quia in fide, spe et charitate quidquid operatur subsistit? Ut his tribus munita virtutibus, robur habeat, per quod in via non lassescat. De fide enim dicitur. Fide mundans corda eorum (Act. XV). Et iterum: Sine fide impossibile est quemquam placere Deo (Hebr. XI). De spe autem dicitur: Non confundentur omnes qui sperant in te, Domine (Psal. XXIV). Cui iterum dicitur: Quis enim in te speravit, et derelictus est? (Eccli. II.) De charitate autem dicitur: Charitas operit multitudinem peccatorum (Prov. X). Et iterum: Si distribuero in cibos pauperum omnes facultates meas, et si tradidero corpus meum ita ut ardeam, charitatem autem non habeam, nil mihi prodest (I Cor. XIII). Et Joannes apostolus: Deus charitas est [Col. 1207C] (I Joan. IV). Potest tamen et aliter intelligi, quod dicitur ter, veni. Venit sponsa, id est Ecclesia vel sancta anima ad Christum, dum in hoc mundo vivens, bona quae potest operatur; venit quando in hora mortis a carne exuitur; venit tertio, quando in die judicii carnem resumit, et cum Christo thalamum coelestem ingreditur. Ibi quippe omnium laborum suorum praemia consequetur; ibi jam omnino prostratis et exclusis hostibus gloriose coronabitur. Unde illi consequenter promittitur: Coronaberis de capite Amana, de vertice Sanir et Hermon, de cubilibus leonum, de montibus pardorum (Cant. IV). Quid per Amana, Sanir et Hermon, nomina videlicet montium, nisi potentes hujus saeculi intelliguntur, qui quanto ditiores, tanto excelsiores et fortiores [Col. 1207D] apud infimos esse videntur? Sed de his montibus sancta Ecclesia coronatur; quia, dum regnum aeternum praedicat, dum exemplo suo omnia, quae mundi sunt, villa esse demonstrat; ipsos etiam potentes ad poenitentiam inclinat, et sibi ipsi pro eorum acquisitione coronam in coelestibus parat. Sic utique fit, ut humiles Ecclesiae filii superbos saeculi prosternant, et infimi excelsos inclinent. Unde scriptum est: Omnis vallis implebitur, et omnis mons et collis humiliabitur (Isai. XL). Sed quid est quod non solum de montibus, sed etiam de capitibus montium coronanda esse Ecclesia dicitur, [Col. 1208A] nisi quod impletum videmus, quia jam ipsae excelsiores personae, reges videlicet et imperatores in Christum credunt, et ejus praeceptis per ejusdem Ecclesiae praedicationem obediunt? Reges enim et imperatores, ut dictum est, Christo serviunt, coronas deponunt humiliter poenitendo, in Ecclesia peccatorum suorum veniam petunt, eamque per sancti Spiritus gratiam consequuntur. Si itaque per capita montium summas personas intelligimus, bene per cubilia leonum et montes pardorum principes quique et ministri saeculares designantur, qui crudelitati inserviunt, et suis dolositatibus decipiunt, quos vi laedere [(3) 1Kb] possunt. Pardi quippe maculas semper in cute portant; per quod quid aliud quam hypocritas vel discordes designant? In [Col. 1208B] illis quippe, qui crudelitatem sectantur, daemones tanquam leones cubant, in illis quasi pardi montes aedificant, quos dum vitiis suis aliquas virtutes admiscere consentiunt, pro omnibus bonis suis laudis gloriam concupiscunt. Hi itaque vere pardorum varietate mutantur; quia, dum cum virtutibus etiam vitia sectantur, quasi in vario corio coloris dissimilitudine dividuntur. Sed de cubilibus leonum et de montibus pardorum Ecclesia coronatur: quia, dum Spiritus sancti magisterio edocta, per ejus praedicationem crudeles ad pietatem, et hypocritae ad vitae humilitatem convertuntur: pro his omnibus praemium percipiet, quod meretur.

Videmus itaque jam, cooperante Spiritus sancti gratia, completum esse in Ecclesia quod Isaias [Col. 1208C] propheta promisit, dicens: Habitabit lupus cum agno, et pardus cum haedo accubabit (Isai. XI). [(4) 1Kb] Nam in sanctae charitatis viscera lupus cum agno habitat, quia hi qui in saeculo raptores fuerunt, cum mansuetis ac mitibus intra sinum Ecclesiae in pace conquiescunt. Et pardus cum haedo accubat; quia is qui in peccatorum suorum maculis varius fuit, cum eo qui se despicit et peccatorem fatetur, humiliari in sancta Ecclesia consentit. Ubi et subditur: Vitulus, et leo et ovis simul morabuntur (ibid.); quia et is, qui per contritum cor ad quotidianum se Deo sacrificium praeparat et alter qui tanquam leo ex crudelitate saeviebat et alius qui velut ovis in innocentiae suae simplicitate perdurat, in caulis sanctae Ecclesiae convenerunt. Ecce qualis et quantae [Col. 1208D] virtutis est charitas per Spiritum sanctum de coelis a Deo missum diffusa in cordibus fidelium, quae diversitates mentium accendit, concremat, conflat, et quasi in unam auri speciem reformat. Sed in eo quod se electi in divina charitate sic amant, ad Deum necesse est ut bene operando festinent, quatenus illum in coelis videre mereantur. Unus est enim Dominus ac Redemptor noster cum Patre et Spiritu sancto, qui et hic electorum suorum corda sancto Spiritu illuminat, et ad humanitatem ligat, atque ad supernum amorem per interna desideria semper incitat. Unde et illic subditur: Et puer parvulus [Col. 1209A] minavit eos. Quis est iste puer parvulus, nisi is de quo scriptum est: Parvulus natus est nobis, et filius datus est nobis? (Isai. IX.) Qui fideles suos in Ecclesia simul habitantes minat; quia, ne in terrenis rebus corda nostra inhaereant, per internum desiderium et sancti Spiritus ignem quotidie inflammat. Et hoc ipsum ejus minare est, ad suum nos amorem incessanter accendere ne cum nos vicissim diligimus, mente in hoc exsilio remaneamus, ne quies hujus vitae sic nobis placeat, ut ad oblivionem coelestis patriae perducamur. Unde et donis suis flagella permiscet, ut nobis omne quod nos in saeculo prius delectabat, amarescat; et illud sancti Spiritus incendium surgat in animo quod nos ad coeleste desiderium inquietet, excitet atque, ut ita dicam, [Col. 1209B] delectabiliter mordeat, suaviter cruciet et hilariter contristet. Puer ergo nos parvulus minat; quia is, qui paulo minus ab angelis minoratus est (Psal. VIII), per charitatem quam nobis in Spiritu sancto tribuit, in hoc nos mundo mentem figere non permittit.

Unde Moyses cum per colores vestium electorum vitam exprimeret, in ornamento pontificis bis tinctum coccum jubet adhiberi (Exod. XXVIII) [(5) 1Kb] . Quid namque per coccum nisi charitas designatur, quae semper per amoris flammam accenditur? Sed coccus bis tingitur, quando non solum ex amore Dei, sed etiam ex amore proximi nostra charitas inflammatur. Nam, cum quis sic amat Deum ut commissi sibi proximi curam relinquat, adhuc in eo coccus semel tinctus [Col. 1209C] est. Et cum quis sic amat proximum, ut minuat desiderium quo flagrare debet ad Deum, non est in eo color tincturae geminatus. Debemus ergo amare eos cum quibus vivimus, et ad illum totis desideriis anhelare, in quo veraciter vivamus. Bis tinctus itaque in nobis coccus est, si et hic proximos nostros sicut nos diligimus; et cum ipsis, quos diligimus ad auctorem omnium festinamus, qui ad redemptionem humani generis dilectissimum Filium suum de coelis misit, apostolos elegit et erudivit, et ne adversa praesentis mundi, vel persecutorum rabiem timerent. Spiritu sancto corroboravit, atque ad congregandam a quatuor mundi partibus Ecclesiam suam, per universum mundum [Col. 1209D] misit.

De cujus virtutibus beatus Job inter caetera loquens, ait: Spiritus ejus ornavit coelos (Job XXVI). Quod magnus doctor Ecclesiae Gregorius exponens, dicit: Quos coelos ornavit Deus, nisi eos de quibus scriptum est: »Coeli enarrant gloriam Dei (Psal. XVIII).« Quos tunc procul dubio spiritus ornavit, cum replevit. Quod, Luca referente, didicimus, qui ait: »Factus est repente de coelo sonus, tanquam advenientis spiritus vehementis, et replevit totam domum ubi erant sedentes. Et apparuerunt illis dispertitae linguae tanquam ignis, seditque supra singulos eorum. Et repleti sunt omnes Spiritu sancto, et coeperunt [Col. 1210A] loqui variis linguis, prout Spiritus sanctus dabat eloqui illis (Act. II).« Ex eo itaque sancti apostoli acceperunt ornamenta virtutis, quos immensa antea possidebat foeditas timoris. Scimus utique quia ille coelorum, id est apostolorum primus, ante acceptam hujus Spiritus sancti gratiam, quoties dum mori timuit, toties vitam negavit. Qui non poenis, non afflictionibus, non terribili potestate cujusquam, sed unius mancipii sola est interrogatione prostratus. Et quidem mancipium, ne sexus firmior terribile demonstraret, ancilla inquirente est tentatus. Rursumque ut alius sexus infirmitas etiam officii sui dejectione vilesceret, non ab ancilla tantummodo, sed ab ostiaria est ancilla requisitus. Ecce quam vilis est ad tentandum persona requisita! ut aperte proderetur, quanta [Col. 1210B] eum timoris infirmitas possideret, qui nec ante vocem ostiariae ancillae subsisteret. Sed jam hic paulo ante timidus, qualis post adventum sancti Spiritus exstiterit, audiamus. Certe, Luca teste, didicimus, contra sacerdotes et principes quanta Dominum auctoritate praedicabit. Nam cum, facto miraculo, quaestio fuisset exorta, et sacerdotum principes, seniores ac Scribae in apostolorum persecutionem concurrerent, eos in medio statuentes, in qua virtute miraculum fecerint, percunctari curaverunt. Quibus repletus sancto Spiritu Petrus dixit: »Principes populi et seniores, si nos hodie dijudicamur in benefacto hominis infirmi, in quo iste salvus est, notum sit omnibus vobis, et omni plebi Israel; quia in nomine Jesu Christi Nazareni quem vos crucifixistis, quem Deus [Col. 1210C] suscitavit a mortuis, in hoc iste astat coram vobis sanus (Act. IV).« Cumque contra haec persequentium furor excresceret, eosque sacerdotes ac principes Jesum praedicare prohiberent; contra iram principum, qua auctoritate Petrus excreverit, indicatur cum illic protinus subditur: »Petrus et apostoli dixerunt: Obedire oportet Deo magis quam hominibus (Act. V).« Sed cum auctoritatem praedicantium apostolorum resistentium sacerdotum praecepta non premerent, ad flagella pervenitur. Nam subditur: »Tunc principes sacerdotum caesis denuntiaverunt, ne omnino loquerentur in nomine Jesu, et dimiserunt eos.« Sed quia apostolorum virtutem nec flagella premere valuerunt, patenter ostenditur cum protinus [Col. 1210D] subinfertur. »Et illi quidem ibant gaudentes a conspectu concilii, quoniam digni habiti sunt pro nomine Jesu contumeliam pati.« Mox etiam post flagellorum gaudia quid agerent, indicatur: »Omni autem die in templo et circa domos non cessabant docentes et evangelizantes Jesum Christum.« Ecce ille paulo ante timidus, jam linguis loquitur, miraculis coruscat, infidelitatem sacerdotum ac principum libera voce increpat, ad praedicandum Jesum exemplum auctoritatis caeteris praestat, et ne in nomine Jesu loqui debeat, verberibus prohibetur, nec tamen compescitur. Contemnit flagella caedentium, qui paulo ante requirentium verba timuerat. Et qui ancillae vires requisitus [Col. 1211A] expavit, vires principum caesus premit. Sanctus enim apostolus jam Spiritus sancti charitate solidatus, hujus mundi altitudines, libertatis calce deprimebat, ut in imo esse cerneret, quidquid contra Creatoris gratiam altum tumeret. Haec sunt ornamenta coelorum, ut supradictum est, quibus Deus ornavit coelos. Haec sunt dona sancti Spiritus, quae diversis manifestari solent virtutibus. Quas occultae dispensationis munere divisas Paulus enumerat, dicens: »Alii quidem per Spiritum datur sermo sapientiae; alii autem sermo scientiae secundum eumdem Spiritum; alteri fides in eodem spiritu; alii gratia sanitatum in uno spiritu; alii operatio virtutum; alii prophetia; alii discretio spirituum; alii genera linguarum; alii interpretatio sermonum. Quae mox generali diffinitione [Col. 1211B] concludens, ait: Haec autem omnia operatur unus atque idem spiritus, dividens singulis prout vult (I Cor. XII). De his etiam coelis in Psalmo dictum est: »Verbo Domini coeli firmati sunt (Psal. XXXII).« De his quoque ornamentis Spiritus subditur: »Et spiritu oris ejus omnis virtus eorum (ibid.).«

Ac si apertius diceret: Firmati sunt caeli, non a se, sed verbo Domini, id est Filio Patris; et spiritu oris ejus, scilicet Spiritu sancto qui procedit a Patre et Filio, qui est os Patris, solidata est virtus eorum; et non pars tantum, sed omnis virtus eorum solidata est, quia nihil a se habuerunt, quasi a Deo fieret supplementum. Nota unum opus esse verbi, id est Filii, et Spiritus sancti. Idem est enim omnis virtus eorum quod firmati sunt. Hoc ergo [Col. 1211C] facit Filius et Spiritus sanctus; sed nunquid sine Patre? Imo vero Pater per Verbum suum et Spiritum sanctum operatur, qui docet et corroborat columnas coeli, praedicatores scilicet Ecclesiae. Bene itaque dicitur: Spiritus ejus ornavit coelos; quia praedicatores sancti, nisi promissa Spiritus sancti Paracleti dona perciperent, nullo fortitudinis decore claruissent.

Verbo igitur Domini coeli firmati sunt, scilicet doctrina et operatione Filii Dei, coeli, id est apostoli pluentes doctrinis, tonantes minis, coruscantes miraculis, firmati sunt spe et charitate. Filius Dei Verbum dicitur, quia interpretatur nobis voluntatem Dei Patris. Et Spiritu oris ejus, id est Spiritu [Col. 1211D] sancto misso de coelis ab ore ejus, scilicet a Christo, qui est os Patris, qui per illum nobis locutus est Deus Pater. Hic ostenditur, quia Spiritus sanctus non solum a Patre, sed etiam a Filio procedit. Sic enim ipse Dei et Virginis Filius discipulis suis ait: Si non abiero, Paracletus, scilicet Spiritus consolator non veniet ad vos; si autem abiero, mittam eum ad vos (Joan. XVI). Procedit ergo Spiritus sanctus a Patre, procedit et a Filio, mittitur a Patre, mittitur et a Filio, quia idem Spiritus sanctus unius voluntatis et operationis est cum Patre et Filio. Ab illo Spiritu est omnis virtus apostolorum, videlicet quod sunt minis tonantes, miraculis coruscantes, [Col. 1212A] et in passione constantes. In specie itaque ignis super eos Spiritus sanctus descendens, ad tolerandam persecutorum rabiem fortes reddit; et ad erudiendam Ecclesiam, perfecte illos interius omnem veritatem docuit.

De hoc spirituali igne Jeremias propheta futurum quasi jam praeteritum ponens, in persona Ecclesiae figurate loquitur, dicens: De excelso misit ignem in ossibus meis, et erudivit me (Thren. I). Ac si aperte diceret: Deus Pater de se et de excelso Filio suo Jesu Christo, per quem omnia operatur, misit ignem sancti Spiritus in ossibus meis, id est in apostolis, qui in Ecclesia adversa pro Dei et proximi diletione tolerando, et bona operando, caeteris sunt fortiores, et sic erudivit me spirituali doctrina.

[Col. 1212B] Allegorice. Qui de Judaeis vel de gentilibus crediderunt, et una Ecclesia facti sunt, merito dicunt: De excelso misit ignem in ossibus meis, id est Spiritum sanctum, quo corroborarentur quaeque fortia virtutum, et eruditur divinitus ipsa Ecclesia, ne ultra idolis serviat, vel mundi delectationes quaerat. Quod bene significat MEM littera, quae ex ipsis donis Spiritus sancti interpretatur, quibus gratulabunda eruditam se dicit Ecclesia, ut eumdem Dei Filium cum Patre et Spiritu sancto caste amet et diligat. Ex ipsis etiam vitiis poenitendo, erubescit Ecclesia, quibus antea deservierat.

Sequitur: Expandit rete pedibus meis convertit me retrorsum. Ac si patenter dicat: Expandit rete spiritualis doctrinae pedibus meis, id est voluptatibus [Col. 1212C] meae carnis: et convertit me retrorsum, de vitiis ad virtutes, de infelicitate [(6) 1Kb] ad fidem ut audirem vocem post tergum monentis. Ac si apertius diceret: Expandit pedibus meis rete praedicationis, ne eam post vanitatem errorum et carnalium concupiscentias desideriorum. Unde est illud: Ab omni via mala prohibui pedes meos, ut custodiam verba tua (Psal. CXVIII). Quasi diceret: Convertit me retrorsum, ut post ipsum irem, non praeirem. Hoc rete sanctis apostolis commissum est, ut de mari hujus saeculi rationales pisces extrahant. Iterum in persona Ecclesiae propheta subjungit dicens: Posuit me desolatam. Ac si diceret: Posuit me desolatam terreno solatio, tota die moerore confectam, [Col. 1212D] id est omni tempore praesentis vitae dolore et desiderio futurae beatitudinis. Quo desiderio Psalmista diu flagrans, imo fatigatus dicebat: Fuerunt mihi lacrymae meae panes die ac nocte (Psal. XLI). Posuit me, inquit, desolatam, praesentibus scilicet bonis, quae mihi prius solatio fuerant; tota die moerore confectam, dolore videlicet praesentium tribulationum, et moerore futurorum bonorum. Iterum haec Jeremiae prophetae sententia repetatur, ut ad utilitatem animae tenacius animo infigatur.

De excelso misit ignem in ossibus meis, etc. Moraliter. Dum anima pro peccatis a Domino corripitur, ad se rediens salubriter compungitur, et in ossibus [Col. 1213A] suis, id est in cogitationum medullis a Domino venisse ignem protestatur. Unde divinitus castigatur, et eruditur. Et quia sentit doctrinae Dei retia coram pedibus suis expansa, convertitur retrorsum, abstinet ab illicitis, luxum voluptatis et concupiscentiam in lacrymas convertit, et igne sancti Spiritus interius succensa, ac divini sagitta amoris vulnerata, tanto fortius moerore confecta plangit, et praesentis vitae consolationem non recipit, quanto verius per varia desideria se aberrasse cognoscit.

Unde bene Ezechiel, cum ei in visione aedificium ostenderetur in monte, figurate loquens, ait: Vir cujus erat species quasi species aeris, mensus est thalamum uno calamo in longum, et uno calamo in [Col. 1213B] latum (Ezech. XL). Beatus Gregorius Scripturarum subtilissimus indagator accedat, et hujus versiculi nobis profunditatem exponat. In thalamo, ait, quid soleat agi, consideremus, atque exinde hoc quod in sancta Ecclesia agitur, colligamus. In thalamo quippe sponsus et sponsa foederantur, sibique in amore junguntur. Quid ergo sunt in sancta Ecclesia thalami, nisi illorum corda, in quibus animae per spiritualem amorem, invisibili sponso junguntur, ut ejus desiderio ardeant, et nulla jam, quae in mundo sunt, concupiscant, praesentis vitae longitudinem poenam deputent, exire de corpore, et ad coelestem patriam celeriter pertingere festinent, et amoris amplexu in coelestis sponsi visione requiescere optent? Mens itaque [Col. 1213C] quae jam talis est, nullam praesentis vitae consolationem recipit, sed ad illum, quem diligit, medullitus suspirat, fervet, anhelat, anxiatur; vilis ei fit ipsa sui corporis salus, quia transfixa est vulnere amoris. Unde ipsa sancta anima sponsa Christi in Cantico spiritualis amoris dicit: »Vulnerata charitate ego sum (Cant. II).« Mala autem salus est cordis, quae dolorem nescit hujus vulneris. Cum vero anhelare in coeleste jam desiderium, et sentire vulnus amoris coeperit, fit anima salubrior ex vulnere, quae prius aegrotabat ex salute. Menti autem sponsum suum Christum fortiter amanti mora vitae praesentis, non parva vel vana solet esse consolatio, si per hoc quod ipsa ab ejus visione differtur, aliorum animae ejus verbo proficiant, et ad coelestem sponsum amoris facibus inardescant. [Col. 1213D] Moeret, quia differri se conspicit. Triste est ei omne quod aspicit, quia illum nondum videt, quem videre concupiscit. Sed, ut dixi, non parva est consolatio, si cum videre illum anima differtur, per eam multae aliae ad regnum colligantur: ut tarde cum multis videat, quem sola citius videre volebat.

Unde rursus in eisdem Canticis ipsa anima sancta Christi sponsa dicit: »Fulcite me floribus, stipate me malis; quia amore langueo (ibid.).« Quid namque sunt flores, nisi animae bonum jam opus inchoantes, et desiderio coelesti redolentes? Quid mala de floribus, nisi perfectae jam bonorum mentes, quae ad fructum perveniunt boni operis de initio sanctae propositionis? [Col. 1214A] Quae ergo amore languet, fulciri quaerit floribus, stipari malis, quia si adhuc non permittitur videre illum quem desiderat, tamen magna est ei consolatio, si de aliorum profectibus laetetur. Anima ergo sancto amore languida floribus malisque fulciatur, ut requiescat in bono opere proximi, quae adhuc contemplare non valet vultum Dei. Pensemus qualis thalamus Pauli mens fuerat, qui dicebat: »Mihi vivere Christus est, et mori lucrum (Philipp. I).« Omnipotenti Deo in quanto se amore conjunxerat, qui sibi vitam Christum tantummodo, et mori lucrum esse deputabat! Hinc est quod iterum dicit: »Cupio dissolvi, et esse cum Christo.« Sed ecce qui dissolvi desideras, o sancte Paule, quo amore langueas, ostende. Quia interim differri te conspicis, fulciri, quaeso, [Col. 1214B] floribus, quomodo non quaeris? Quaero, inquit, plane. Nam sequitur: »Permanere autem in carne, necessarium propter vos.« Ac si aperte dicat: Quantum ad me, jam vellem dissolvi, et esse cum Christo; sed necessarium est propter vos, me sic permanere in carne, ut vestris fultus profectibus, imo coronatus, vobiscum possim ad Christum pervenire. Unde ipse proficientibus discipulis ait: »Quae est enim nostra spes, aut gaudium, aut corona gloriae? Nonne vos ante Dominum nostrum Jesum Christum? (I Thess. II.)« Hinc est quod praedictus thalamus uno calamo in longum, et uno calamo in latum dicitur mensus Longitudo quippe ad longanimitatem exspectationis pertinet, et latitudo ad amplitudinem charitatis. Tantum ergo unusquisque thalamus habet in longitudinem, [Col. 1214C] quantum et in latitudinem habere potuerit; quia mens coelesti desiderio succensa, quantum amorem habuerit ad colligendum Deo proximum, tantum et longanimitatis exhibet ad exspectandum Deum. Et patienter portat moras longitudinis, quia se in profectum proximi dilatat amplitudo charitatis. Potest etiam ipsa longitudo longanimitate patientiae quae exhibetur proximo designari. Et quia latitudo charitatem significat, quae signum mentis aperit, et amicos simul atque inimicos in amorem recipit; tanta est longitudo, thalami, quanta latitudo; quia quantum mens lata fuerit per amorem, tantum erit patiens per longanimitatem. Si desisti amare, desisti tolerare. Quem enim minus diligimus, minus toleramus; [Col. 1214D] quia torpente fastidio citius facta proximi adducuntur in gravedinem ponderis, quae nobis non levigat penna charitatis.

Misit ergo Deus ignem sancti Spiritus de excelso in ossibus, id est in fortioribus sanctae Ecclesiae viris, in prophetis scilicet et apostolis, quos eodem sancti Spiritus igne illuminavit et corroboravit, ita ut minas persecutorum et tormenta passionum Dei amore ac coelestis patriae desiderio aequanimiter tolerarent, et cum omni fiducia sanctae Trinitatis fidem per universum orbem praedicarent.

[(7) 1Kb] Hos nimirum sanctos fortissimosque praedicatores, prophetas scilicet et apostolos eorumque successores, [Col. 1215A] super quos sancta Ecclesia, jubente Domino, aedificatur, bases argenteae ac fusiles, et tabulae deauratae praefigurabant, quas Dominus per Moysem in tabernaculo foederis erigi praecipiebat (Exod. XXVI). Quid aliud per tabulas deauratas accipimus, nisi sanctos apostolos, et post eos caeteros Ecclesiae doctores, qui Evangelium Christi praedicantes in universum mundum dilatantur? Quid vero per bases argenteas, nisi, ut praedictum est, prophetae signantur, qui sibi superimpositas tabulas ipsi firmi ac fusiles sustinent. Quia videlicet apostolorum, caeterorumque Ecclesiae praedicatorum vita, dum illorum praedicatione instruitur, eorum auctoritate fundatur, unde et conjunctae binae bases singulis tabulis supponuntur; quia, dum prophetae [Col. 1215B] sancti in verbis suis de mediatoris incarnatione concordant, subsequentes praedicatores Ecclesiam indubitanter aedificant, ut cum a semetipsis non discrepant, illos robustius interius figant. Nec immerito bases quibus prophetae signantur, ut ex argento fieri debeant, praecipitur. Argenti quippe claritas ex usu servatur; sine usu vero in nigredinem vertitur. Prophetarum quoque dicta ante mediatoris adventum, quia in usu spiritualis intelligentiae non erant, quasi nigra remanebant. At postquam mediator Dei et hominum veniens, ea ante oculos nostros incarnationis suae manu tersit, quidquid lucis in eis latebat, inclaruit, sensumque Patrum praecedentium in usum reddit, quia verba rebus exposuit. Quod autem argenteas bases et tabulas deauratas [Col. 1215C] fecit, ostendit praecepta apostolorum longe clariora esse quam prophetarum.

Recte igitur apostolos Jesu Christi cunctis doctoribus testamenti veteris praeponimus, quia per sancti Spiritus dona, quae in hac festivitate largiter visibiliterque perceperunt, subtilius atque apertius salutem animarum, ac Dei voluntatem nobis praedicaverunt [(8) 1Kb] . Quid autem nos sanctorum apostolorum vitam miramur, cum ipsi quoque antiqui Patres illorum vitam considerantes, valde admirati sunt? An non Ecclesiae doctorum virtutes Psalmista admiratus est, cum dicebat: Mihi autem nimis honorificati sunt amici tui, Deus; nimis confortatus est principatus eorum (Psal. CXXXVIII). Quod [Col. 1215D] de quibus amicis dicat, Veritas in Evangelio demonstrat, dicens: Vos amici mei estis, si feceritis quae ego praecipio vobis (Joan. XV). Isaias quoque illorum vitam in spiritu intuens, ait: »Qui sunt isti, qui ut nubes volant, et quasi columbae ad fenestras suas? (Isai LX.)« Recte autem praedicatores sancti nubes appellati sunt, quia verbis pluunt; et miraculis coruscant. Qui volare quoque ut nubes dicuntur, quia in terra viventes, extra terram fit omne quod agunt. Unde et per quamdam nubem dicitur: »In carne enim ambulantes, non secundum carnem militamus (II Cor. X).« Priores enim patres conjugiis utebantur, filios procreabant, substantias possidebant, [Col. 1216A] curis familiaris rei intendebant. Istos autem per prophetiae jam spiritum providens substantias deserere, conjugia non appetere, filios non procreare. nihil in terra quaerere, nihil possidere; non eos velut homines per terram ambulantes, sed ut nubes volantes nominat. Volant enim qui quasi terram non tangunt, quia in ipsa nihil appetunt; quia ad fenestras suas quasi columbae sunt; quia per mansuetudinis suae spiritum oculis nihil concupiscunt.

Allegorice. Isti sunt septem filii, qui beatissimo Job (Job I), id est Jesu Christo Dei et hominis Filio, nati sunt, cujus ille vulneratus ac flagellatus Job in operibus suis typum tenuit [(9) 1Kb] . Job namque dolens interpretatur. Quem ergo alium ille infirmus et percussus Job suo nomine significabit, nisi illum [Col. 1216B] de quo propheta loquitur, dicens: Dolores nostros ipse portavit? (Isai. LIII.) In septenario numero, ut ait beatus Gregorius [(9*) 1Kb] , summa perfectionis exprimitur. Nati sunt ergo per fidem Jesu Christo septem filii, ad praedicandum scilicet viriliter incedentes apostoli: qui, dum perfectionis praecepta peragunt, quasi superioris sexus fortitudinem in conversatione tenuerunt. Hinc est enim quod perfectione gratiae septiformi Spiritu implendi, duodecim sunt electi. A septenario quippe numero, in duodenarium surgitur. Nam septenarius suis in se partibus multiplicatus, ad duodenarium tenditur, sive enim quia quatuor per tria, seu tria per quatuor ducantur, septem in duodecim vertuntur. Unde sancti apostoli, quia Trinitatem in quatuor mundi partibus praedicare [Col. 1216C] mittebantur, duodecim sunt electi, ut etiam numero perfectionem ostenderent, quam vita et voce praedicarent.

»Natae sunt etiam illi tres filiae.« Quid in filias, nisi infirmiores fidelium plebes accipimus? Quae etsi ad perfectionem operis nequaquam forti virtute permanent, fidem tamen sanctissimae Trinitatis cognitam constanter tenent. In septem ergo filiis ordo praedicatorum, in tribus vero filiabus multitudo signatur auditorum. Possunt etiam per tres filias tres ordines fidelium designari. Post filios quippe filiae nominantur, quia post apostolorum conspectam fortitudinem tres distinctiones fidelium in Ecclesiae conversatione factae sunt, pastorum videlicet, continentium atque [Col. 1216D] conjugatorum. Unde Ezechiel propheta tres liberatos viros audisse asserit; Noe scilicet, Danielem et Job (Ezech. XIV). Quid enim per Noe qui arcam in undis rexit, nisi praepositorum ordo signatur, qui dum ad formam vitae populis praesunt, sanctam Ecclesiam in tentationibus [(10) 1Kb] fluctibus regunt? Quid per Danielem, cujus mira abstinentia scribitur (Dan. I), nisi continentium vita figuratur, qui dum cuncta, quae mundi sunt, deserunt, despectae Babyloniae alta mente dominantur? Quid per Job, nisi bonorum conjugum vita signatur, qui de rebus mundi, quas possident, dum pia opera faciunt, quasi per terrae viam ad coelestem patriam tendunt? Quia igitur post sanctos [Col. 1217A] apostolos tres fidelium distinctiones istae secutae sunt, recte post filios tres filiae natae monstrantur.

Sequitur: »Et ibant filii ejus, et faciebant convivium per domos, unusquisque in die suo.« Filii facturi convivia per domos ibant, cum praedicatores apostoli in diversis mundi regionibus virtutum epulas audientibus quasi edentibus ministrabant. Unde et eisdem filiis de esurientibus plebibus dicitur: »Date illis vos manducare (Matth. XIV),« Et rursum: »Si dimisero eos jejunos, deficient in via (Marc. VIII).« Ac si ille piissimus Pater condolens nostrae miseriae apostolis diceret: In praedicatione vestra verbum consolationis accipiant, ne a veritatis pabulo jejuni remanentes, etiam hujus vitae labore succumbant. Quae convivia quomodo exhiberentur, adjungitur, cum [Col. 1217B] protinus subinfertur: »Unusquisque in die suo.« Si ignorantiae obscuritas sine dubitatione nox cordis est, intellectus non immerito dies vocatur. Unde et per Paulum dicitur: »Alius judicat diem inter diem, alius judicat omnem diem (Rom. XIV).« Ac si aperte dicat: Alius quaedam nonnullis intermissis intelligit; alius vero omnia ita ut sunt vivenda [(11) 1Kb] cognoscit. Unusquisque ergo filius in die suo convivium exhibet, quia sanctus quisque praedicator juxta mensuram illuminatae intelligentiae mentes audientium epulis veritatis pascit. In die suo beatus Paulus convivium fecerat, cum dicebat: »Beatiores erunt, si sic permanserint,« scilicet in virginitate, »secundum consilium meum (I Cor. VII).« De die suo unumquemque admonebat cogitare cum diceret: »Unusquisque [Col. 1217C] in suo sensu abundet (Rom. XIV).«

Sequitur: »Et mittentes vocabant tres sorores suas, ut comederent et biberent cum eis.« Sorores filii ad convivium vocant, quia infirmis auditoribus sancti apostoli refectionis supernae gaudia praedicant; eorumque mentes, quia veritatis pabulo jejunas aspiciunt, divini eloquii opulis pascunt. Bene autem dicitur: »Ut comederent et biberent cum eis.« Scriptura enim sacra aliquando nobis cibus est, aliquando potus. Cibus est in locis obscurioribus, quia quasi exponendo frangitur, et manducando glutitur. Potus vero est locis apertioribus, quia ita bibitur ut invenitur. Cibum vidit propheta Scripturam sacram; quia exponendo frangeretur, cum dicebat: »Parvuli [Col. 1217D] petierunt panem, et non erat qui frangeret eis (Thren. IV).« Potum vidit Scripturam sacram, cum diceret: »Omnes sitientes venite ad aquas (Isai. LV).« Si potus aperta mandata non essent, per semetipsam Veritas non clamaret: »Si quis sitit, veniat, et bibat (Joan. VII).«

Iterum subjungens, ait: »Cumque in orbem transissent dies convivii, mittebat ad eos Job, et sanctificabat eos. Consurgensque diluculo offerebat holocausta per singulos.« In orbem dies convivii transeunt, [Col. 1218A] cum praedicationum ministeria peraguntur. Peractisque conviviis, holocaustum Job pro filiis obtulit, quia pro apostolis deprecatione [(12) 1Kb] redeuntibus Deum Patrem Jesus Christus exoravit. Bene autem mittendo sanctificare dicitur; quia, dum Spiritum sanctum Paracletum, qui ex Patre et a se procedit, discipulorum cordibus infudit, quidquid culpae inesse potuit, emundavit. Recteque ad offerenda holocausta diluculo consurgere perhibetur; quia per hoc quod pro nobis intercessionis suae vocem immolat, discussa erroris nocte perfidiae [(13) 1Kb] tenebras nostrae mentis illustrat.

»Dicebat enim: Ne forte peccaverint filii mei, et benedixerint Deo in cordibus suis.« Deo quippe benedicere est, id est maledicere, de ejus munere sibi [Col. 1218B] gloriam praebere. Unde recte sanctis apostolis post praedicationem Dominus pedes lavit (Joan. XIII), ut videlicet aperte demonstraret, quia plerumque et in bono opere peccati pulvis contrahitur: et inde loquentium vestigia inquinantur, unde audientium corda mundantur. Nam saepe nonnulli dum exhortationis verba faciunt, quamlibet tenuiter sese intrinsecus, quia per eos purgationis gratia derivatur, extollunt. Cumque verbo aliorum prava opera diluunt, quasi ex bono itinere pulverem malae cogitationis sumunt. Quid ergo fuit, post praedicationem pedes discipulorum lavare, nisi post praedicationis gloriam cogitationum pulverem tergere, gressusque cordis ab interna elatione mundare? Nec obstat ab omnimoda mediatoris scientia, quod dicitur: »Ne forte peccaverint [Col. 1218C] filii mei.« Nam cuncta sciens, sed in semetipso ignorantiam nostram suscipiens, atque dum suscipit, docens; nonnunquam quasi ex nostra dubitatione loquitur, sicut alibi dicit: »Cum venerit Filius hominis, putas, inveniet fidem super terram?«

»Sic faciebat Job cunctis diebus.« Job cunctis diebus sacrificium offerre non cessat, quia sine intermissione pro nobis holocaustum Redemptor noster immolat, quia sine cessatione Deo Patri suam pro nobis Incarnationem demonstrat. Ipsa quippe illius Incarnatio nostrae emundationis est oblatio. Cumque se hominem ostendit delicta hominis interveniens diluit, et humanitatis suae mysterium perenne sacrificium [Col. 1218D] immolat, quia et haec sunt aeterna quae mundat. Fide igitur Deus sanctorum apostolorum corda mundavit, Spiritu sancto docuit, et contra omnia adversa roboravit [(14) 1Kb] , eisque vineam suam, id est sanctam Ecclesiam perditis malis operariis excolendam tradidit, atque ut fructum temporibus suis reddant, praecepit.

De qua vinea Salomon in Canticis spiritualis amoris ait: Vinea fuit pacifico in ea quae habet populos: tradidit eam custodibus (Cant. VIII). [(15) 1Kb] Jesus Christus Dei et Virginis Filius recte pacificus esse [Col. 1219A] dicitur, quia per ipsum omne humanum genus Deo reconciliatur. Huic ergo pacifico vinea fuit, quia in labore praeceptorum carnalium Synagogam plantavit. De qua dicitur: Vinea Domini Sabaoth domus Israel est (Isai. V). Quae vinea, in ea quae habet populos, exstitit; quia in lege posita est, quae multos sub se populos collegit. De quibus dicitur: Populi meditati sunt inania (Psal. II). Hanc vineam custodibus tradidit, quia Synagogam Moysi et caeteris testamenti veteris Patribus custodiendam subjecit. De qua bene subditur: Vir affert pro fructu ejus mille argenteos. Haec vinea fructum protulit, quia ex Synagoga botrus ille magnus, qui de terra promissionis allatus est, Christus videlicet Jesus per humanitatem processit.

[Col. 1219B] Latius ergo, si placet, testamenti veteris historiam percurramus, ut qualiter botrus ille prelo crucis expressus, ubertate spiritualis vini Ecclesiae filios reficiat, plenius intelligere possimus. Misit itaque Moyses duodecim exploratores ad terram sanctam, ut illam considerarent, et ex ea fructus afferrent. [(16) 1Kb] Exploratores quoque isti ad explorandam uberem terram missi, qui terruerunt populum ne crederent accipere posse terram a Domino repromissam, Scribarum et Pharisaeorum figuram tenuerunt. Nam, sicut illi per Moysem missi sunt, ut terrae fecunditatem sollicita consideratione tractarent; ita isti per legem et prophetas jussi sunt, ut Scripturae testimonio Dominicum specularentur [Col. 1219C] adventum; in quo erat terra, id est humanitas nostra, quam de Virgine sine peccato assumpsit; in quo etiam regnum Dei, et ubertatem spiritualium fructuum, nec non et vitam aeternam consequi possent. Sed, sicut ipsi exploratores desperatione terrueruut populum, ne de Dei promissione confiderent, ita Scribae et Pharisaei suaserunt populo Judaeorum ne crederent in Christum, ad Aegyptum, id est ad delectationes saeculi hujus redire cupientes, repudiantes manna fidei, quaerentes ollas peccatorum nigras, et caepas blasphemiarum putidas, et pepones vitiorum, ac libidinum corruptionem marcentes. Ille autem botrus quem in ligno de terra promissionis duo adduxerunt vectores, Christum utique praefigurabat, de terra semper virginis [Col. 1219D] Mariae secundum carnem terrenae stirpis natum, gentibus promissum, ligno crucis suspensum. Duo bajuli, qui sub onere botri illius incedebant, uterque est populus, Judaicus videlicet et gentilis, quorum prior Judaicus caesus et aversus, ignarus praesentis gratiae, et pressus onere suspensi, cui subjicitur judicanti. Unde dicitur: Obscurentur oculi eorum ne videant, et dorsum eorum semper incurva (Psal. LXVIII). Qui vero posterior veniebat, populi gentium figuram gerebat, qui credens in [Col. 1220A] Christum, prae oculis illum habens, semper eum portans videt, et quasi servus dominum et discipulus magistrum sequitur, sicut ipse Dominus in Evangelio ait: Si quis vult post me venire, abneget semetipsum, et tollat crucem suam, et sequatur me (Matth. XVI). Hic [(17) 1Kb] est autem botrus, qui effusum in salutem nostram vinum sanguinis sui crucis contritione perfudit, atque expressum passionis suae calicem Ecclesiae propinavit. Hic est botrus quem malogranata socia nostra scilicet mater Ecclesia divini muneris adjuta, secuta est. Habens intra se per similitudinem granorum, multitudinem populorum; per ruborem sacri sanguinis Christi signaculo coruscantem, habentem etiam intus distincta grana, sicut Apostolus ait, diversa charismatum [Col. 1220B] dona sancti Spiritus gratia distributa (I Cor. XII). Quibus omnibus indignos se increduli judicantes, terram carnis Christi fluentem lac et mel accipere non meruerunt, quam per fidem servi ejus, id est Christiani populi consecuti sunt. De cujus doctrina quotidie dicit Ecclesia: Quam dulcia faucibus meis eloquia tua super mel ori meo (Psal CXVIII). Ficus autem, quem cum botro de terra promissionis attulerunt, in imaginem [(18) 1Kb] habuisse evangelicis edocetur exemplis; sicut et botrum constat figuram Salvatoris ostendere, quemadmodum in Canticis canticorum Ecclesia de Christo dicit: Frater meus ut botrus cypri (Cant. I); quia nec Christus sine lege, nec lex sine Christo [Col. 1220C] esse poterit.

[(19) 1Kb] Haec igitur vinea, supradictum est, quam Deus de Aegypto transtulit, fructum protulit; quia Synagoga Christum secundum carnem generavit. De quo fructu Deus Pater ad David ait: De fructu ventris tui ponam super sedem tuam (Psal. CXXXI). Unde et Apostolus scribit: Quorum patres, et ex quibus Christus secundum carnem processit (Rom. IX). Pro hoc ergo fructu vir mille aureos affert, quia pro Christi amore quisque servus Dei libenter contemnit cuncta quae possidet. Per mille quippe argenteos in hoc loco omnem terrenam substantiam intelligimus, de qua beatus Petrus apostolus ait: Argentum, et aurum non est mihi (Act. III). Pro fructu ergo vineae vir mille argenteos affert, quia [Col. 1220D] quisquis viriliter se habet in fide, quam suscepit, libenter perfecte omnia terrena relinquit, ut Christum veraciter habeat, in quem credit. Millenarius enim perfectus est numerus, ideoque per eum perfectio rei cujuslibet demonstratur. Hos argenteos in primitiva Ecclesia illi offerebant, de quibus in Actibus apostolorum scriptum est: Quotquot autem possessores agrorum, aut domorum erant, vendebant; et afferentes pretia eorum quae vendebant, ponebant ante pedes apostolorum; dividebantur autem singulis [Col. 1221A] prout cuique opus erat (Act. IV). Isti congregati, videlicet sancti apostoli, caeterique discipuli, aliam vineam, scilicet sanctam Ecclesiam, Christo juvante et Spiritus sancti gratia cooperante, construxerunt, et ut boni agricolae sanguine suo eam propagaverunt, suisque praedicationibus usque ad fines terrae dilataverunt, ut jam mundum pene universum impleat, et fructum locata sanctis agricolis suis temporibus reddat. Unde in Evangelio, Domino interrogante, principes sacerdotum et Pharisaei respondentes, dixerunt: Malos male perdet, et vineam suam locabit aliis agricolis, qui reddant ei fructum temporibus suis (Matth. XII). De qua vinea jam bonis agricolis locata ipse pacificus Dei scilicet Virginisque Filius in eisdem Canticis subsequenter [Col. 1221B] dicit: Vinea mea coram me est (Cant. VIII).

Revera coram ipso vinea sua existit; quia, perditis malis agricolis, sanctam Ecclesiam bonis doctoribus Spiritu sancto illuminatis benigno respectu erudit. Cui iterum congratulans ait: Mille tui pacifici, et ducenti his, qui custodiunt fructus ejus (ibid.). Qui sunt isti pacifici, qui mille dicuntur esse; et ducenti, nisi illi superiores argentei, quos, dum pro Christo perfecte relinquimus, pacem per eorum distributionem cum sanctis apostolis, qui pro Christo omnia contempserunt, nobis ipsis acquirimus? Unde et in Evangelio Dominus praecipit, dicens: Facite vobis amicos de mammona iniquitatis, ut cum defeceritis, recipiant vos in aeterna tabernacula [Col. 1221C] (Luc. XVI). Sed quid per ducentos intelligimus, nisi duplicem retributionem, animae videlicet et corporis, quem [(20) 1Kb] acquirimus, dum eos, id est terrenam substantiam in hoc mundo perfecte pro Christo contemnimus? Mille ergo et ducenti argentei Ecclesiae existunt; quia, dum fideles quique omnia quae possident ex toto relinquunt, et pacem cum sanctis sibi faciunt, praesentis vitae remunerationem cum coelesti percipiunt. Ille utique cum sanctis pacem facit, qui eorum imitator existit. Et hoc est quod ait Dominus in Evangelio: Qui reliquerit domum, aut patrem, aut matrem, aut fratres, aut sorores, aut filios, aut agros propter nomen meum, centuplum accipiet, et vitam aeternam possidebit (Matth. XIX). Sed quibus ista remuneratio sic [Col. 1221D] duplicatur, nisi his qui custodiunt fructus ejus? Qui sunt autem, qui fructus vineae custodiunt, nisi illi qui in sancto opere, quod coeperunt, perseverantes existunt? Opus enim, quod sancto desiderio incipitur, si constantia mentis usque ad finem non tenetur, sine fructu habetur, quia immature ad hoc unde processerat, vacuatur. Unde Dominus in Evangelio ait: Qui perseveraverit usque in finem, hic salvus erit (Matth. X). Haec igitur vinea, id est sancta Ecclesia extunc coepit extendere palmites suos a mari usque ad mare, et a flumine usque ad terminos [Col. 1222A] orbis terrarum (Psal. LXXI); quando Synagoga odio nominis Christi exarsit in persecutione apostolorum. Malitia stimulante, de finibus suis praecones veritatis expulit, et in suae pravitatis perfidia frigida ac destituta remansit.

Unde Ezechiel propheta in visione sua figurate loquens, ait: Vidi, et ecce ventus turbinis veniebat ab aquilone; et nubes magna, et ignis involvens (Ezech. I). Quod beatus Gregorius secundum datam sibi a Deo sapientiam exponens, dicit [(21) 1Kb] . Pro eo quod ventus aquilo constringit in frigore, etc., usque ad: »Nobilis in portis vir ejus,« scilicet Christus, »cum sederit cum senatoribus terrae (Prov. XXXI),« id est cum patriarchis et prophetis atque apostolis, caeterisque Ecclesiae doctoribus. Sed nos miseri in [Col. 1222B] hac lacrymarum valle positi, nequaquam animum ab infimis delectationibus avertere, et ad coelestia desideranda erigere valemus; nisi prius coelesti inspiratione tacti fuerimus. Mens itaque hominis nec terrena contemnere, nec judicium Dei perfecte potest formidare, nisi praeventa fuerit divini amoris lumine.

Unde in libro beati Job dicitur: Audiet auditionem in terrore vocis ejus, et sonum de ore illius procedentem (Job XXXVII). Quod beatus Gregorius exponens, ait [(22) 1Kb] : Vox Dei non in gaudio, etc., usque ad Spiritus sancti gratia compunctus quotidianis fletibus insequatur.

Sancta igitur Ecclesia Dei vocem in terrore audivit; quia, dum in apostolis caeterisque discipulis [Col. 1222C] Spiritus sancti gratiam accepit, praedicatione apostolica a diaboli servitute recessit, et ad Dei timorem atque amorem sese convertit, atque ad contemplandum verum Deum et hominem Jesum Christum jam in Dei Patris dextera regnantem erexit. Recte siquidem humana mens cum in contemplatione sublevata coelesti inspiratione aliquid audit vel conspicit, statim terretur; quia vas fragile magnum superni luminis pondus ferre non patitur. Unde Abraham cum Deum loquentem audisset, ait: Loquar ad Dominum meum, cum sim terra et cinis (Gen. XVIII). Cum enim seipsum terram et cinerem vocavit, sese procul dubio in conspectu Dei humiliavit. Nam et Daniel postquam terribilem quamdam visionem vidisset, [Col. 1222D] ait: Ego autem elangui et aegrotavi per dies plurimos (Dan. VIII).

Elias etiam postquam incircumscripte, divinae substantiae sonitum audivit, in ostio speluncae stetit, et vultum suum pallio operuit. Unde idem propheta subsequenter, ait: Ecce Dominus transit; spiritus grandis et fortis subvertens montes, et conterens petras ante Dominum; non in spiritu Dominus, et post spiritum commotio; non in commotione Dominus, et post commotionem ignis; non in igne Dominus, et post ignem sibilus aurae tenuis (III Reg. [Col. 1223A] XIX). [(23) 1Kb] Spiritus ante Dominum evertit montes, et petras conterit; quia pavor qui ex adventu ejus irruit, et altitudinem cordis nostri dejicit, et duritiam liquefacit. Sed spiritui commotionis et ignis non inesse Dominus dicitur, esse vero in sibilum aurae tenuis non negatur; quia nimirum mens, dum in contemplationis sublimitate suspenditur, quidquid perfecte conspicere valet, Deus non est. Cum vero subtile aliquid conspicit, hoc est quod de incomprehensibili substantia aeternitatis audit Quasi enim sibilum tenuis aurae percipimus, cum saporem incircumscriptae veritatis contemplatione subita subtiliter degustamus. Tunc ergo verum est, quod de Deo cognoscimus cum plene nos aliquid de illo cognoscere non posse sentimus. Unde bene illic [Col. 1223B] subditur: Quod cum audisset Elias, operuit vultum suum pallio, et egressus stetit in ostio speluncae suae. Post aurae tenuis sibilum vultum suum propheta pallio operuit; quia in ipsa subtilissima contemplatione veritatis, quanta ignorantia homo tegatur, agnoscitur. Vultum namque pallio operire est, ne altiora mens quaerere audeat, hanc consideratione propria infirmitatis velare, ut nequaquam intelligentiae oculos ultra se praecipitanter aperiat, sed ad hoc quod apprehendere non valeat, reverenter claudat; quia haec agens, in speluncae ostio stetisse describitur. Quid namque spelunca nostra est, nisi corruptionis haec habitatio, in qua adhuc ex vetustate retinemur? Et cum aliquid percipere de cognitione [Col. 1223C] divinitatis incipimus, quasi jam in speluncae ostio stamus. Quia enim perfecte progredi non possumus ad cognitionem tamen veritatis inhiantes, jam aliquid de libertatis aura captamus. In ingressu vero speluncae stare, est represso nostrae corruptionis obstaculo, incipere ad cognitionem veritatis exire. Unde et nube in tabernaculo descendente, Israelitae de longinquo cernentes, in papilionum ostiis stetisse memorantur (Exod. XXXIII); quia hi, qui adventum divinitatis, id est supernae inspirationis utcunque conspiciunt, quasi jam ex habitaculo carnis procedunt.

Sancta igitur Ecclesia, ut dictum est, auditionem, id est sancti Spiritus adventum in terrore audivit; quia mox ut per apostolorum praedicationem Dei [Col. 1223D] voluntatem cognovit ad contemplandam coelestium bonorum felicitatem sese devotissime obtulit. Praedicatores ergo Ecclesiae sancti Spiritus magisterio perfecte instructi, et ad toleranda praesentis mundi adversa roborati, Deum Patrem, et Filium, et Spiritum sanctum, sanctam videlicet et individuam Trinitatem concorditer praedicant, et ad ipsius gloriam intuendam mentis oculos levant. Quam praedicatorum Ecclesiae concordiam bene Ezechiel figurate ostendit, cum de quatuor animalium similitudine loqueretur dicens:

[Col. 1224A] »Similitudo quatuor animalium, quatuor facies uni, et quatuor pennae uni.« Quid per faciem, ut ait beatus Gregorius [(24) 1Kb] , nisi notitia, etc., usque ad Quod dum aliis ab aliis datur, et ab auditoribus fides tenetur, erepta [(25) 1Kb] mulier, id est sancta Ecclesia, sub creditoris sui jam debito non tenetur.

De hoc nimirum oleo spirituali sponsa, id est sancta Ecclesia, sponsum, scilicet Christum, laudans in Cantico amoris, sic ait: Oleum effusum nomen tuum; ideo adolescentulae dilexerunt te (Cant. I). [(26) 1Kb] Nomen sponsi Christus est, sed nomen sponsi quasi oleum effunditur; quia quicunque Christiano nomine in veritate censentur, charitate sancta replentur, qua molliuntur, et ut flammas bonae famae emittant eadem charitate continue reficiuntur. Charitate hac [Col. 1224B] in ipsius Christi amorem vehementius accenduntur, et ab ipso accipiunt, quo ei amplius inhaereant, quo perfunduntur. Hinc est quod sequitur: Ideo adolescentulae dilexerunt te. Quid enim per adolescentulas, nisi sanctae animae designantur, quae baptismatis aqua per Spiritum sanctum regenerantur, et in novam Christi vitam per novum testamentum transferuntur? Quae propter olei infusionem Christum diligunt, quia ad gratiam vocatae in eo suavitatem vitae perpetuae inveniunt, pro cujus suavitatis dilectione omnes mundi fastus et divitias respuunt. Sunt enim nonnulli, qui ita Deum diligunt ut se ipsos contemnant, in interiora se rapiunt, ut Deum inveniant. Et quia Deus in superficie non jacet, subtilissime cogitationes suas examinant, lectionibus [Col. 1224C] vacant, meditationibus laborant, et quomodo Deus inveniatur omnimodis perquirere non cessant. Hi tales profecto odorem unguentorum sentiunt, et spiritualis olei infusione se injungunt; quia, dum omnem putredinem vitiorum abjiciunt, flores sibi inveniunt, quorum compositione suaveolentia unguenta, Deo favente, conficiunt, quibus etiam alios ad Dei cognitionem atque amorem secum perducunt.

Donaria quippe, quae ex praecepto Domini ad constructionem tabernaculi Israeliticus populus spontanea voluntate offerebat, has fidelium multiplices virtutes praesignabant, quibus, cooperante Spiritus sancti gratia, Ecclesiam Dei aedificant [(27) 1Kb] . Offeruntur [Col. 1224D] autem uno studio diversa donaria ad constructionem tabernaculi, juxta quod scriptum est: Aurum, scilicet, argentum, et lapides pretiosos (Exod. XXV). Praeterea vero byssum, coccum, hyacinthum et purpuram, pelles etiam arietum rubricatas, et hyacinthinas, ligna imputribilia, pilosque caprarum ad constructionem tabernaculi, sed et quidquid in cultu et vestibus sacris necessarium erat, viri cum mulieribus praebuerunt; armillas et in aures, annulos et dextralia, omne vas aureum in donaria Deo separatum est. Figura itaque prioris tabernaculi Ecclesiae [Col. 1225A] typus est. Per haec igitur prioris tabernaculi munera significantur, ut dictum est, virtutes fidelium ac meritorum dona quibus ornatur sancta mater Ecclesia. Fides igitur sanctae Ecclesiae auro comparatur, sermo praedicationis argento. Quod vero in ornamento sive in tabernaculo, quae necessaria sunt, viri cum mulieribus obtulerunt, hoc significat quia intra sanctam Ecclesiam virtutes perfectorum, quae per viros exprimuntur, et exigua infirmorum, id est subjectorum opera, quae per mulieres intimantur omnia suum locum inveniunt, et ad usum sanctae aedificationis accipiuntur, Deoque acceptabilia sunt. Collatio vero ipsa non fit necessitate, sed sponte, quia fides spontanea est. Nam per armillas, quae lacertos astringunt, praepositorum valide laborantium [Col. 1225B] opera demonstrantur; per inaures vero, subditorum obedientia exprimitur; per annulos signaculum secretorum mysteriorum ostenditur. Unde et quaedam minus intelligentibus occultantes, quasi sub signaculo recondunt Ecclesiae doctores, ne indignis quibusque Dei sacramenta revelentur. Laetetur itaque vir ecclesiasticus, humilis ac discretus, et dicat: In corde meo abscondi eloquia tua, ut non peccem tibi (Psal. CXVIII). Porro per dextralia opera bona haec, quae per Spiritum sanctum fidelibus conceduntur, et per dexteram significantur. Vas aureum in donaria Domini separatum divinitatis intelligentia accipitur, quae tanto ab inferiorum more sensuque disjungitur, quanto illis, qui sola, quae sunt aeterna, amant, copulatur. Porro per hyacinthum [Col. 1225C] coelestium bonorum spes designatur; per purpuram vero, cruor vel passiones intelliguntur, quibus sancti martyres in coelesti patria coronantur. Per bis tinctum coccum charitas demonstratur qua perfectione unusquisque bis tingitur, quia Dei et proximi dilectione decoratur. Per byssum, immaculati carne, et incorrupti mente signantur et splendidissimus sanctimoniae candor ostenditur. Per pilos caprarum, ex quibus ciliciorum asperitas texitur, dura poenitentium afflictio intelligitur.

Dum igitur alii per armillas et annulos forte mysterium exercent; alii per vas aureum praeclaram subtilioremque Dei intelligentiam tenent; alii per hyacinthum, purpuram et coccum audita coelestia [Col. 1225D] sperare, credere et amare designant; alii per byssum incorruptionis carnem offerunt; alii per caprarum pilos deplorant aspere quod libenter amiserunt. Ecce tanta diversitate operum unum efficitur tabernaculum, sicut ex diverso pulvere unus compingitur terrae globus infusione sancti Spiritus irrigatus. Jam porro per ligna setim imputribilia omnes sancti intelliguntur mente et corpore incorrupti, neque in praesenti neque in futuro saeculo pereuntes, sed permanentes in aeternum. Lapides quoque pretiosi apostolos, martyres, confessores et sacerdotes sunt, atque omnes sancti quos etiam lapides vivos beatus Petrus apostolus vocat, dicens: Et ipsi tanquam lapides vivi superaedificamini domos [Col. 1226A] spirituales (I Petr. II), etc. Haec igitur omnia offeruntur in tabernaculo Dei, id est in Ecclesia, ut nullus desperet de salute.

Offert super hoc alius aurum, id est sapientiam; alius argentum, divinum scilicet eloquium; alius aes, id est vocem praedicationis. Fiunt praeterea multa in tabernaculo, mensa scilicet, candelabrum, altare, columnae, bases, tabulae, cathedra, scyphi, thuribula, phialae, mortariola, emunctoria, paxilli, tentoria: quibus diversitatibus tota illius tabernaculi, id est Ecclesiae pulchritudo distinguitur. Nam tabernaculum, ut diximus, Ecclesia est, in qua est mensa, id est unitas fidei, vel certe Scriptura sancta, ex qua fideles universi spirituali cibo pascuntur. Candelabrum vero cum septem lucernis Christum significat [Col. 1226B] cum septem Ecclesiis, emunctoria quoque ejus, hoc est geminum testamentum, vetus scilicet et novum. Columnae doctores sancti sunt firmitate fidei solidati, nec non et bases, id est prophetae suo fundamine structuram supportantes Ecclesiae. Ibi sunt etiam tabulae, videlicet apostoli praedicationis latitudine dilatati. Sunt etiam ibi tentoria, praepositi scilicet et praedicatores, qui contra hujus saeculi turbines laborant. Ibi etiam cathedrae, distributiones videlicet donorum. Unde ait Apostolus: Haec omnia operatur unus atque idem Spiritus, dividens singulis prout vult (I Cor. XII). Sunt et paxilli, id est principes Ecclesiae, quibus pendent omnia genera populorum, quasi vasorum. Scyphi quoque, id est eloquia doctrinae, sive sonus; nec non et thuribula, [Col. 1226C] virtutes scilicet bonorum operum, vel orationes sanctorum quibus odor suavitatis ascendit ad Dominum. Phialae quoque, apostoli videlicet et doctores pleni vitalibus ac spiritualibus aquis. Ibi lilia, id est virginitatis candor; ibi mortariola, laborum videlicet passionumque tolerantiae, quibus mortificantur poenitentium membra. Haec quidem species dispensationesque donorum per Spiritum sanctum fidelibus divisae sunt, ut in singulis distributionibus perfectum Christi tabernaculum, id est perfectam Ecclesiam, in qua habitat, scilicet in medio fidelium construatur.

Procul dubio Dei et Virginis Filius in medio Ecclesiae habitat, quia ipse eam donis sancti Spiritus [Col. 1226D] illuminat, et de carnali conversatione ereptam ad immutandum seipsum provocat. Unde ipse in Evangelio dicebat: Qui mihi ministrat me sequatur (Joan. XII). Sequi enim imitari est. Habitat ergo Jesus Christus in medio fidelium, quia revera ipse est exemplar omnium virtutum. Necesse est itaque, o fratres dulcissimi, ut ab illo bene vivendi sumamus exemplum, qui peccatum non fecit, et in cujus ore non est inventum mendacium (Isa. LIII). De quo Ezechiel propheta cum similitudinem quatuor animalium exprimeret, figurate loquens, ait:

Ecce nubes magna, et ignis involvens, et in medio ejus similitudo quatuor animalium, et aspectus hominis in eis (Ezech. I). Quod beatus Gregorius exponens, [Col. 1227A] dicit [(28) 1Kb] : Quis hoc loco homo describitur, nisi ille de quo scriptum est: »Qui cum in forma Dei esset, non rapinam arbitratus est esse se aequalem Deo; sed semetipsum exinanivit, formam servi accipiens, in similitudinem hominum factus, et habitu inventus ut homo? (Philipp. II.)« Quid etiam per quatuor animalia, nisi omnium perfectorum numerus intelligitur? Haec itaque animalia, id est omnes filii Eeclesiae, ut surgere ad sanctitatis virtutem valeant, ad hujus hominis, scilicet Christi, similitudinem tendunt. Sancta enim animalia non essent, si hujus hominis similitudinem non haberent. Quidquid in eis de visceribus pietatis, quidquid de mansuetudine spiritus, quidquid de zelo rectitudinis, quidquid de custodia humilitatis, quidquid de fervore charitatis est, [Col. 1227B] hoc ab ipso fonte misericordiae, ab ipsa radice mansuetudinis, ab ipsa virtute justitiae, ab ipso mediatore Dei et hominum, Deo et Domino traxerunt. Hujus se hominis similitudinem habere egregius praedicator ostendit, dicens: »Imitatores mei estote, sicut et ego Christi (I Cor. XI).« Ad ejus etiam nos similitudinem surgere admonet, dicens: »Primus homo de terra, terrenus; secundus de coelo, coelestis. Sicut portavimus imaginem terreni, portemus etiam imaginem ejus, qui de coelo descendit (I Cor. XV).« Sanctus enim quisque in tantum ad similitudinem hujus hominis ducitur, inquantum vitam ejusdem sui Redemptoris imitatur. Nam ab ejus mandatis atque operibus discordare, quid est aliud quam a similitudine [Col. 1227C] illius longe recedere? Plangunt autem vitam delinquentium praedicatores sancti, sicut de ipso nostro capite scriptum est: »Flevit Dominus super Jerusalem (Luc. XIX).« Gaudent de bonis actibus subditorum et recte operantes diligunt, sicut de Redemptore nostro scriptum est; quia, cum adolescens quidam diceret: »Haec omnia custodivi a juventute mea;« magis dilexit eum, dicens: »Vende omnia, quae habes, et da pauperibus, et habebis thesaurum in coelo: et veni, sequere me (Marc. X).« Tolerant illatas contumelias praedicatores sancti, et nullam contumeliam respondent, sicut Redemptor noster cum ei diceretur: »Daemonium habes,« non injuriam reddidit, sed mansuete respondit, dicens: »Ego daemonium non habeo (Joan. VIII).« Fervent zelo rectitudinis [Col. 1227D] praedicatores sancti, sicut Redemptor noster, flagello de resticulis facto, vendentes et ementes ejecit de templo, cathedras vendentium columbas evertit, et nummulariorum effudit aes (Joan. II). In omne quod fortiter agunt, humilitatem tota intentione custodiunt, sicut per Redemptorem nostrum dicitur: »Discite a me quia mitis sum, et humilis corde (Matth. XI).« Persecutores quoque suos diligunt praedicatores sancti, sicut ipse auctor omnium ac Redemptor in passione positus pro persecutoribus oravit, dicens: »Pater, ignosce illis: non enim sciunt quid faciunt (Luc. XXIII).« Membra sua ponunt in passione pro [Col. 1228A] fratribus, sicut pro electorum vita usque ad mortem se tradidit auctor vitae. Dicatur ergo de sanctis animalibus, quod similitudo hominis in eis est; quia quod sancta, quod mira sunt, hoc in eis de specie similitudinis est, id est de virtute imitationis illius. Caput quippe omnium nostrum Redemptor noster est. Sic enim per Salomonem dicitur: »Oculi sapientis in capite ejus (Eccle. II). »Tunc enim in capite oculos habemus, cum vitam Redemptoris tacita cogitatione aspicimus. Cum omnis nostra intentio in ejus imitatione se erigit, si vias lucis aspicere oculis mentis negligit, statim clausus in tenebras erroris cadit. Ad hujus similitudinem hominis surgere Propheta festinabat, cum dicebat: In mandatis tuis exercebor: et considerabo vias tuas (Psal. CXVIII).«

[Col. 1228B] [(29) 1Kb] Quid per has vias, nisi humanae conversationis itinera videre contempserat? Ac si aperte respondeat, dicens: Quae mea sunt jam videre refugio, quia per imitationis tuae viam pergere conversationis gressibus inardesco. Qui enim jam praesentis mundi amori contradicit exercitatione continua ad Redemptoris sui vias cordis oculos objicit, ut mens prospera fugiat, et ad adversa praeparetur, nihil quod animum demulcet appetat, nihil quod terrere creditur pertimescat. Moerorem gaudium deputet, praesentis vitae gaudia damna moeroris penset, abjectionis detrimenta non timeat; sed per haec manentis gloriae locum quaerat. Has etenim vias sequentium se oculis Veritas monstrabat, cum [Col. 1228C] dicebat: Si quis mihi ministrat, me sequatur (Joan. XII). Ad has vias tumentia discipulorum corda revocabat, cum jam locum gloriae quaererent, sed ejusdem gloriae iter ignorarent, dicens: Potestis bibere calicem, quem ego bibiturus sum? (Matth. XX.) Sessionis quippe illius celsitudinem a dextris sinistrisque quaesierant; sed quantum esset angusta via qua illuc ascenderent, ignorabant. Unde et eorum mox oculis imitandus passionis calix objicitur, ut videlicet si ad sublimitatis gaudia tendere vellent, prius humilitatis viam tenerent.

[(30) 1Kb] Qui ergo, ut supradictum [(31) 1Kb] est, vias Domini tacitus in mente considerat, et sese in mandatis illius exercere festinat, quid aliud in semetipso, nisi imaginem novi hominis reformat? Quod quia in sanctorum [Col. 1228D] cordibus incessanter agitur, recte nunc de animalibus dicitur: »Similitudo hominis in eis (Ezech. I).« Sciendum praeterea, quia post hanc similitudinem, quae nunc in moribus tenetur, quandoque ad similitudinem gloriae pervenitur. Hinc etenim Joannes dicit: »Nunc filii Dei sumus; sed nondum apparuit quid erimus: scimus autem quoniam cum apparuerit,« scilicet Jesus Christus, »similes ei erimus (I Joan. III),« videlicet immortales et impassibiles. Qui mox unde hoc fieri valeat, adjungit, dicens: »Quoniam videbimus eum sicuti est (ibid.).« Esse etenim Dei est aeternum atque immortalem permanere. [Col. 1229A] Nam omne quod mutatur, desinit esse quod fuit, et incipit esse quod non fuit. Dei vero esse est dissimiliter nunquam esse. Unde et ad Moysem dicitur: »Ego sum qui sum (Exod. III).« Et: »Haec dices filiis Israel: Qui est misit me ad vos (ibid.).« Beatus etiam Jacobus de illo ait: »Apud quem non est transmutatio, nec vicissitudinis obumbratio (Jac. I).« Recte ergo dicitur: »Similes ei erimus, quoniam videbimus eum sicuti est;« quia per hoc quod aspiciemus essentiam illius naturae, a mutabilitate nostra liberati figemur ac solidabimur in ejus aeternitate. Immutabimur quippe in Christo, quem videbimus; quia videndo vitam, morte carebimus. Mutabilitatem nostram transcendemus, videndo immutabilitatem, scilicet Deum. Corruptione nulla tenebimur, [Col. 1229B] videndo incorruptionem. Erit autem tunc similitudo hominis etiam in corporibus nostris. Hinc enim per Paulum dicitur: »Nostra conversatio in coelis est. Unde etiam Salvatorem exspectamus Dominum nostrum Jesum Christum, qui reformavit corpus humilitatis nostrae, configuratum corpori claritatis suae (Philip. III).« Erunt ergo tunc electorum corpora claritati Dominici corporis configurata. Quae etsi aequalitatem gloriae illius non habeant per naturam, similitudinem tamen configurationis ejus habebunt per gratiam. Quia itaque similitudo vitae Dei et hominis Jesu Christi nunc in moribus trahitur electorum, et in resurrectione sequetur similitudo aeternitatis in mente, »quoniam videbimus eum sicuti est;« et quia similitudinem quoque illius etiam corpora [Col. 1229C] nostra percipient in configuratione; dicatur recte de sanctis animalibus, scilicet de omnibus Ecclesiae sanctis praedicatoribus, quia »similitudo hominis,« videlicet Jesu Christi est »in eis.« Ipse ergo, ut supradictum est, exemplar omnium virtutum; ipse totius Ecclesiae caput, et lumen verum. Ipse Ecclesiam suam Spiritu sancto a se et a Patre procedente illuminat; ipse portat, atque gubernat.

Candelabrum enim septem ramorum, ut jam dictum est, quod Deus per Moysem in tabernaculo fieri ex auro purissimo praecipiebat; hunc verum Deum et hominem Jesum Christum septiformem Ecclesiam evangelica doctrina illuminantem praefigurabat [(32) 1Kb] . Per candelabrum itaque septem ramorum [Col. 1229D] ipsum intelligimus Dei ac Virginis Filium septem Ecclesias gestantem, quas septiformis gratia illustrat Spiritus sancti splendore micante. Ideo septem Ecclesias dicimus, cum una sit sancta catholica, id est universalis Ecclesia, ut eam septiformi Spiritu designemus plenam. Huic candelabro fiunt emunctoria, quae in lege forcipes nuncupantur. Et haec quidem emunctoria duo testamenta interpretantur, quibus peccata purgantur, quaeque inter se sancti Spiritus unione sociantur. Extra velum autem testimonii, quod oppansum est, candelabrum ardere praecipitur; quia sine ullo veteris testamenti velamine Spiritus sancti veritas jam [Col. 1230A] fulget. Oleum autem quod de arboribus olivarum Dominus ad illuminationem lucernarum exhiberi praecepit, gratiam Spiritus sancti ostendit, habentem in se pacem et misericordiam per Salvatoris adventum, unde et in cordibus nostris lumen veritatis accenditur. In ipso quippe habitat omnis plenitudo divinitatis corporaliter, ut ait Apostolus (Coloss. II). De cujus plenitudine nos omnes accepimus gratiam per gratiam (Joan. I).

Descendit ergo a Deo Patre per ipsum, qui est caput omnium fidelium, Spiritus santi gratia super universam Ecclesiam gradatim, sicut unguentum in capite, quod descendit in barbam, barbam Aaron, et a barba in oram vestimenti ejus (Psal. CXXXII). Spiritualiter nihilominus sunt omnia ista intelligenda. [Col. 1230B] Aaron sacerdos Christum significat, qui seipsum Deo Patri pro humani generis redemptione in odorem suavitatis obtulit; qui semel in Sancta sanctorum proprio sanguine introivit; qui victima et sacerdos fuit; qui cum in mundo non inveniret mundum, quod offerret, seipsum obtulit; qui totius Ecclesiae est caput et judex. In capite igitur Ecclesiae, id est in Christo, est unguentum Spiritus sancti; quia in eo habitat omnis plenitudo divinitatis corporaliter (Coloss. II), cui non est datus Spiritus ad mensuram (Joan. III). A capite ergo Christo ascendente ad coelos venit Spiritus sanctus in barbam ejus, in viros scilicet fortes et strenuos, et ad bene operandum devotos, id est in apostolos et in caeteros, qui cum ipsis erant, quos barba significat, [Col. 1230C] quae est indicium virilis sexus. Ideoque, cum aliquem fortem describimus, barbatum esse dicimus. Descendit ergo unguentum, id est Spiritus sanctus. post ascensionem Domini, primo a capite in barbam, id est in apostolos et in alios, qui primos persecutorum impetus sustinuerunt; sed ejusdem Spiritus sancti virtute vinci non potuerunt, et ab illis descendit in oram vestimenti ejus. Vestis Christi est Ecclesia, quae est sine macula et ruga. Ora vestis finis est, in qua vestis perficitur. Hi sunt perfecti in Ecclesia, qui unanimiter et concorditer vivunt, et Christi legem implent. Unde est illud: Alter alterius onera portate, et sic adimplebitis legem Christi (Galat. VI). Vel ora, ad quam descendit unguentum Spiritus sancti, non illa accipitur, quae [Col. 1230D] est in lateribus vestis, sed quae caput vestis est. Tales sunt, qui unanimiter et concorditer habitant in domo Dei. Sicut enim per istas superiores vestimenti oras intrat caput hominis, ut se vestiat, sic per fraternam ac spiritualem concordiam intrat Christus, ut ab Ecclesia vestiatur. Unde Isaias eidem Deo et homini Jesu Christo loquitur, dicens: Omnibus his, id est omnibus fidelibus, velut ornamento vestieris (Isa. XLIX). Vel per oram, quae est finis vestis, intelliguntur sancti, qui erunt in novissimis temporibus Ecclesiae, super quos Deus auxilium et misericordiam suam effundet, ne ab [Col. 1231A] Antichristo vincantur. De plenitudine ergo divinitatis, quae in Christo habitat corporaliter, nos omnes accepimus, et in lumine ipsius, qui vere candelabrum Ecclesiae est, lumen videmus, quo ad coelestem patriam pervenire, ipso adjuvante, credimus. Nemo etiam pervenire potest ad Patrem, nec ad spiritualis vitae perfectionem, nisi per ipsum; quia revera coelestis patriae ipse est ostium.

Unde Ezechiel propheta in visione sua figurate loquens, ait: Septem graduum erat ascensus portae, et vestibulum ante eam (Ezech. XL). Quem beatus Gregorius versiculum exponens, ait [(33) 1Kb] : Septem gradibus ad portam ascenditur, quia sancti Spiritus septiformem gratiam Isaias in ipso nostro capite Jesu Christo, vel in ejus corpore, quod nos sumus, [Col. 1231B] enumerans, dicit: »Requiescet super eum spiritus sapientiae et intellectus, spiritus consilii et fortitudinis, spiritus scientiae et pietatis, et replebit eum spiritus timoris Domini (Isa. XI).« Quos gradus, de coelestibus loquens, descendendo magis quam ascendendo enumeravit, videlicet sapientiam, intellectum, consilium, fortitudinem, scientiam, pietatem et timorem. Et cum scriptum sit: »Initium sapientiae timor Domini (Psal. CX),« constat procul dubio, quia a timore ad sapientiam ascendunt, non autem a sapientia ad timorem reditur; quia nimirum perfectam habet sapientiam charitas, sicut scriptum est: »Perfecta charitas foras mittit timorem (I Joan. IV).« Propheta ergo quia de coelestibus ad ima loquebatur, incipit [Col. 1231C] magis a sapientia et descendit ad timorem. Sed nos, qui a terrenis ad coelestia tendimus, eosdem gradus ascendendo numeramus, ut a timore ad sapientiam pervenire valeamus. In mente etenim nostra primus ascensionis gradus est timor Domini; secundus pietas; tertius scientia; quartus fortitudo; quintus consilium; sextus intellectus; septimus sapientia. Est enim timor Domini in mente; sed qualis iste timor est, si cum eo pietas non est? Qui enim misereri proximo ignorat, qui compati ejus tribulationi dissimulat, hujus timor ante omnipotentis Dei oculos nullus est, quia non sublevatur ad pietatem. Sed saepe pietas per inordinatam misericordiam errare solet, si fortasse pepercerit, quae parcenda non sunt. Peccata enim, quae feriri gehennae ignibus possunt, [Col. 1231D] disciplinae sunt verbere corrigenda; quia inordinata pietas cum temporaliter parcit, ad aeternum supplicium pertrahit. Ut ergo vera et ordinata sit pietas, ad gradum est alium sublevanda, id est ad scientiam, ut sciat vel quid ex justitia puniat, vel quid ex pietate dimittat. Sed quid si sciat quid agere quis debeat, virtutem vero agendi non habeat? Scientia ergo nostra crescat ad fortitudinem, ut cum viderit quid agendum sit, hoc agere per mentis fortitudinem possit, ne timore trepidet, et pavore collapsa non valeat bona defendere, quae sentit. Sed saepe fortitudo si improvida fuerit, et minus contra vitia circumspecta, ipsa sui praesumptione incassum tendit. [Col. 1232A] Ascendat ergo ad consilium, ut providendo praemuniat omne quod agere fortiter potest. Sed consilium esse non potest, si intellectus deest; quia qui non intelligit malum quod agentem gravat, quomodo potest bonum solidare quod adjuvat? Itaque a consilio ascendamus ad intellectum. Sed quid si intellectus magno quidem acumine vigilet, et moderari se nesciat per charitatem? Ab intellectu ergo ascendatur ad sapientiam, ut hoc quod acute intellectus invenit, sapientia mature disponat. Quia igitur per timorem surgimus ad pietatem, per pietatem ad scientiam ducimur, per scientiam ad fortitudinem roboramur, per fortitudinem ad consilium tendimus, per consilium in intellectu proficimus, per intellectum ad maturitatem sapientiae pervenimus; septem gradibus [Col. 1232B] ad portam ascendimus, per quam nobis aditus vitae spiritualis aperitur.

Bene autem dicitur, quia vestibulum erat ante portam; quia nisi prius humilitatem habuerit, ad hos gradus spiritualis vitae non ascendit, sicut scriptum est: »Super quem requiescet Spiritus meus, nisi super humilem, et quietum, et trementem sermones meos? (Isa. LXVI.)« De quo per Psalmistam dicitur: »Beatus vir cujus est auxilium abs te; ascensiones in corde suo disposuit in valle lacrymarum (Psal. LXXXIII).« Sancti viri quanto magis se exterius despiciendo dejiciunt, tanto amplius interius revelationum contemplatione pascuntur. Quos enim exterius in fletu continet convallis humilitatis, eos interius sublevat ascensus contemplationis. Convallis quippe [Col. 1232C] humilis locus est. Et peccator quisque dum re humiliter in lacrymis affligit, per ascensum virtutum in corde proficit. Qui rursus ait: »Emittit fontes in convallibus (Psal. CIII);« quia omnipotens Deus dona spiritualis gratiae humilibus praestat.

Potest quoque per vestibulum fides intelligi. Ipsa quippe est angulus et porta; quia prius ad fidem venimus, et postmodum per spiritualium donorum gradus coelestis vitae aditum intramus. Non enim virtutibus venitur ad fidem, sed fide pertingitur ad virtutes. Cornelius enim centurio cujus eleemosynae ante baptismum, angelo teste, laudatae sunt, non operibus venit ad fidem, sed fide venit ad opera. Nam ei per angelum dicitur: »Orationes tuae et eleemosynae [Col. 1232D] ascenderunt in conspectu Dei (Act. X).« Si enim verum Deum ante baptismum non crediderat, quem orabat? Vel quomodo hunc omnipotens Deus exaudierat, si non ab ipso se in bonis profici petebat? Sciebat igitur Creatorem omnium Deum; sed quia ejus omnipotens Filius incarnatus esset ignorabat. Neque enim poterat bona agere, nisi ante credidisset. Scriptum namque est: »Sine fide impossibile est placere Deo (Hebr. XI).« Fidem ergo habuit cujus operationes et eleemosynae Deo placere potuerunt. Bona autem actione promeruit, ut Deum perfecte cognosceret, et Incarnationis ejus mysterium crederet, quatenus ad sacramenta baptismatis perveniret.

[Col. 1233A] Adhuc loquente Petro; et praedicante eidem Cornelio et omnibus qui cum eo erant mysterium Incarnationis Christi, cecidit Spiritus sanctus super omnes qui audiebant verbum (Act. X), et loquebantur linguis et prophetabant. Recte in hoc loco Cornelius vir religiosus ac Deum timens, pro se et pro omnibus, quos ipse ad audiendum Dei verbum convocaverat, imo etiam in persona omnium gentilium dicere potest, quod sponsa in Cantico spiritualis amoris Christo loquitur, dicens: Trahe me post te; curremus in odorem unguentorum tuorum (Cant. I). Ipse quippe, ut dictum est, orabat, et bonis operibus insudabat, sed tamen ignorantiae tenebris pressus torpebat, dum veram lucem, quae Christus est, ignorabat. At postquam Deus qui neminem vult [Col. 1233B] perire, sed omnes homines ad agnitionem veritatis venire (I Tim. II), illius mentem Spiritu sancto illuminavit; vinculo charitatis illum post se traxit. Unctione igitur sancti Spiritus mentem ipsius perunxit, et ad contemplandum seipsum, expulsis tenebris, cordis oculis illuminavit [(34) 1Kb] . Nemo itaque currit, si non trahitur; quia quem divina gratia non adjuvat, molestia ignorantiae vel corruptionis gravatur. Curremus, inquit, in odorem unguentorum tuorum (Cant. I). Gratia quoque divina nos praevenit, et internorum bonorum dulcedinem nobis ostendens, de exterioribus nos compungit, moxque in illa spiritualia transiens animus, prae eorum dulcedine ac dilectione temporalia cuncta vilipendit. Iste ergo quia trahitur, currit; quia vinculum [Col. 1233C] amoris libenter sequens, divinae gratiae roboratus amore, sine gravedine obstacula omnia transit. Nec mirum cum unguentorum odorem sequatur, currit; quia, cum spiritualium donorum suavitas sentitur, quid est in hac temporali vita, cujus desiderio anima sancta sponsa Christi, ne in illa properet, teneatur? Ibi quippe lenitate unguentorum gaudet, et dum naribus discretionis spirat, charitas sibi suaviter olet. Hinc est quod a singulari numero ad pluralem transit, dum dicit: Curremus in odorem unguentorum tuorum. In odorem quoque Christi universa currit Ecclesia, quia illius doctrinam sequitur, summoque desiderio ad ipsum pervenire desiderat.

Notandum praeterea, fratres charissimi, quia formam [Col. 1233D] praedicationis quam Deus Jeremiae prophetae ostendit, hanc beatus Petrus apostolus in initio sanctae Ecclesiae tenuit. Ait enim Dominus ad Jeremiam: Constitui te super gentes, et super regna, ut evellas, et destruas, et disperdas, et dissipes, et aedifices, et plantes (Jer. I). [(35) 1Kb] Quia, nisi prius perversa destrueret, aedificare utiliter recta non posset; nisi enim a suorum auditorum cordibus spinas pravae voluntatis evelleret, nimirum frustra in eis sanctae praedicationis verba plantaret. Hinc est quod beatus Petrus prius evellit, ut postmodum construeret, cum nequaquam Judaeos monebat quid jam [Col. 1234A] facerent, sed de his, quae male egerant, increpabat, dicens: Jesum Nazarenum, virum approbatum a Deo in vobis, virtutibus, et prodigiis, et signis, quae fecit per illum Deus in medio vestri, sicut vos scitis: hunc definito consilio et praescientia Dei Patris traditum, per manus iniquorum affligentes interemistis: quem Deus suscitavit, solutis doloribus inferni (Act. II). Idcirco illos videlicet aspere increpabat, ut crudelitatis suae cognitione destructi, aedificationem sanctae praedicationis, quanto anxie quaererent, tanto utiliter audirent. Unde illico responderunt: Quid ergo faciemus, viri fratres? Quibus mox dicitur: Agite poenitentiam, et baptizetur unusquisque vestrum in nomine Domini nostri Jesu Christi (ibid.). Quae aedificationis verba profecto contemnerent, nisi prius salubriter [Col. 1234B] ruinam suae destructionis audissent. Ad hoc igitur de illorum cordibus crudelitatem simul et infidelitatem eradicabat, ut in eis sanctae Trinitatis fidem plantare posset. Dicturus baptisma, praemisit poenitentiae lamenta, ut prius se aqua suae compunctionis infunderent, et postmodum sacramento baptismatis lavarent. Praedicante Petro, illorum corda Spiritus sancti gratia illustravit, ut de praeteritis peccatis poenitentiam agerent, et sanctae Trinitatis fidem devota mente susciperent.

Unde Ezechiel propheta typice loquens, ait: Similitudo quatuor animalium aspectus eorum quasi carbonum ignis ardentium, et quasi aspectus lampadarum erat (Ezech. I). Per quatuor animalia, ut saepe dictum est, omnes sancti novi ac veteris testamenti [Col. 1234C] praedicatores intelliguntur. [(36) 1Kb] Quia ergo sancti viri quosdam juxta se positos, quasi tangendo, ad amorem coelestis patriae accendunt, carbones sunt; cum vero quibusdam longe positis lucent, eorum itineri, ne in peccati sui tenebras corruant, lampades fiunt. Qui in occulto bene vivit, si alieno profectui minime proficit, carbo est; qui vero imitatione sanctitatis positus, lumen ex se rectitudinis multis demonstrat, lampas est; quia et sibi ardet, et aliis lucet.

Sequitur: Et haec erat visio discurrens in medio animalium, videlicet, splendor ignis, et de igne fulgur egrediens. Splendor ignis, et de igne fulgur egrediens, in medio animalium discurrere videtur; quia, nisi ab igne veritatis pennata illa animalia, id est [Col. 1234D] sancti praedicatores, calorem susciperent, ipsa in carbonum atque lampadarum similitudine non arderent. Ignis enim nomine sanctus Spiritus signari solet, sicut in hac solemnitate Lucas evangelista testatur: Et apparuerunt illis dispertitae linguae tanquam ignis, seditque supra singulos eorum (Act. II). Cum enim carnalis mens Spiritum sanctum accipit, spirituali amore succensa, malum plangit, quod fecit; et terra ardet quando, accusante se conscientia, cor peccatoris uritur atque in dolore poenitentiae crematur. Hinc rursus scriptum est: Deus tuus, o Israel, ignis consumens est (Deut. IV). Idcirco Creator [Col. 1235A] noster ignis consumens dicitur, quia mentem, quam repleverit, a peccatorum rubigine mundam reddit. Sanctus ergo Spiritus in medio animalium splendor ignis, et de igne fulgur egrediens discurrere dicitur, quia universam Ecclesiam replens, in electorum cordibus, ex ipso flammas amoris projicit, ut cor timore per terrorem feriat, et ad suum amorem corda torpentia accendat. Sed quia sanctus Spiritus Deus ante saecula Patri et Filio est coaeternus, quaerendum nobis est, cur discurrere dicatur. Omnis etenim qui discurrit, accedit ad locum, in quo non fuit, et eum deserit, in quo fuit. Qua igitur ratione discurrere Spiritum dicamus, dum cuncta intra ipsum sint, et locus nusquam sit ubi non sit? Sicut scriptum est: Spiritus Domini [Col. 1235B] replevit orbem terrarum (Sap. I). Et tamen cum laus sapientiae describeretur, adjunctum est: Est enim in illa spiritus intellectus, multiplex, subtilis, mobilis (Sap. VII). Et paulo post: Humanus, stabilis (ibid.). In quibus rursum verbis magna nobis quaestio oritur, cur iste Spiritus, qui implet omnia, simul mobilis et stabilis dicatur? Sed si ad usum consuetudinis humanae recurrimus, sensum citius loquentis invenimus. Homo quippe, qui in ea regione, in qua est, ubique discurrit, procul dubio ubique obviam venit, et repente ubi non creditur, invenitur. Omnipotens ergo Spiritus ut ubique praesentia signaretur, et stabilis dicitur simul et mobilis. Stabilis, quia per naturam omnia continet; mobilis autem, quia ubique etiam nescientibus occurrit. Tenens [Col. 1235C] ergo omnia, stabilis; praesentem se omnibus exhibens, mobilis appellatur.

Splendor itaque ignis, et de igne fulgur egrediens inter pennata animalia discurrit; quia Spiritus sanctus simul singulis, omnibusque electis, et maxime apostolis et evangelistis, cunctisque Ecclesiae doctoribus specialius praesto fit, et incendit quos contigerit, et illuminat quos incenderit, ut post frigus pristinum accensi ardeant, et per ignem amoris, quem acceperint, flammas exemplorum bonorum reddant. Fulgur quippe de hoc igne egrediens torpentes percutit mentes, easque percutiendo excitat et inflammat, ut post amorem illius ardentes pariter et lucentes ad bene operandum currant. [Col. 1235D] Splendor hujus ignis, et de igne fulgur egrediens inter pennata animalia, scilicet inter sanctos apostolos, discurrens, illos pariter ardentes et lucentes reddidit, et ad praedicandum fortes exhibuit. Quo igne magnum illud pennatum animal, scilicet Petrus apostolus, ardens et lucens, Judaeos de commisso sacrilegio, id est de Christi passione dure increpans, ut fulgur terrebat; igne charitatis ardens, ad poenitentiam provocabat, eisque de Dei bonitate, ut supradictum est, spem veniae promittebat, dicens: Poenitemini et baptizetur unusquisque vestrum, ut deleantur vestra peccata (Act. III). Ipsi vero ejusdem sancti Spiritus igne succensi et fulgure percussi, quotquot erant praedestinati ad aeternam vitam, [Col. 1236A] poenitentiam egerunt, et fidem devota mente susceperunt.

Potest etiam in hoc loco intelligi, quod alias scriptum est. Thronus ejus flamma ignis; rotae ejus ignis accensus (Dan. VII). Hi enim, qui animarum custodes sunt, et pascendi gregis curam susceperunt, mutare loca minime permittuntur; sed qui uno loco positi divinitatis in se praesentiam portant et ardent, thronus Dei et flamma ignis dicuntur; ipsi videlicet sunt thronus Dei, amore Dei et proximi accensi. Hi autem, qui amore Domini in praedicatione discurrunt, rotae ejus et ignis ardens sunt; quia cum ejus desiderio per varia loca discurrunt, unde ipsi ardent, et alios accendunt.

Potest tamen discursus atque mobilitas Spiritus [Col. 1236B] requisitione alterius considerationis intelligi. In sanctorum quippe cordibus juxta quasdam virtutes semper permanet, juxta quasdam vero recessurus venit, et venturus recedit. In fide etenim, spe atque charitate, et in bonis aliis, sine quibus ad coelestem patriam non potest perveniri, sicut est humilitas, charitas, justitia atque misericordia, perfectorum corda non deserit. In prophetiae vero virtute, facundia, miraculorum exhibitione electis suis aliquando Spiritus sanctus adest, aliquando se subtrahit. Adest ut eleventur, et semetipsum subtrahit ut humilientur; adest ut eos ostensa virtute glorificet, recedit ut semetipsos subtracta ejus virtute cognoscant; adest ut ostendat quid per ipsum sint, [Col. 1236C] recedit ut patefaciat quid vel quales remaneant sine ipso. In his itaque virtutibus, sine quibus ad vitam minime pervenitur, Spiritus sanctus in electorum suorum cordibus permanet; in his vero per quas sanctitatis virtus ostenditur, aliquando misericorditer praesto est, aliquando misericorditer recedit. Discurrens ergo et mobilis Spiritus dicitur; quia in signis atque virtutibus juxta uniuscujusque votum continue non habetur. Bene autem intra sancta animalia discurrere perhibetur. Discursus quippe ad celeritatem pertinet. Inter perfectos autem Spiritus sanctus discurrit, quia etsi ab eorum cordibus ad modicum recesserit, citius redit. Splendor itaque ignis, et de igne fulgur egrediens in medio animalium discurrit; quia Spiritus sanctus super apostolos [Col. 1236D] in specie ignis descendens, eos, ut dictum est, amore spirituali incendit, et virtute simul operationis et doctrina veritatis illuminavit. Repleti Spiritu sancto, juxta se positos, ut ad amorem coelestis patriae surgerent, praedicando succendebant, et longe positis per bonorum operum exempla lucebant.

Super eos igitur Spiritus sanctus in linguis igneis apparuit, omniumque linguarum eis scientiam dedit. Quid ergo hoc miraculo designatur, nisi quod sancta Ecclesia eodem Spiritu repleta, omnium gentium erat voce locutura? Qui contra Deum turrem Babyloniae aedificari conati sunt, communionem unius linguae perdiderunt. His vero qui Deum humiliter [Col. 1237A] metuebant, omnes linguae unitae sunt. Horum ergo humilitas virtutem meruit, illorum superbia confusionem.

[(37) 1Kb] Sed quaerendum nobis est, cur Spiritus sanctus Patri et Filio coaeternus in igne apparuit; cur in igne simul et linguis; cur aliquando vero in columba, aliquando vero in igne monstratur, cur super unigenitum Dei Filium apparuit in columbae specie, super discipulos autem in igne: ita ut neque super Dominum veniret in igne, neque super discipulos monstraretur in columba. Quatuor igitur haec, quae proposuimus, Deo juvante, necesse est ut solvamus. Patri namque et Filio coaeternus Spiritus sanctus in igne monstratur; quia incorporeus, et ineffabilis atque invisibilis ignis est Deus, Paulo [Col. 1237B] attestante, qui ait: Deus noster ignis consumens est (Hebr. XII). Deus quippe recte ignis consumens dicitur, quia per hunc peccatorum rubigo consumitur. De hoc igne Veritas dicit in Evangelio: Ignem veni mittere in terram, et quid volo nisi ut ardeat? (Luc. XII.) Terra enim vocata sunt non spiritualium sed terrenorum hominum corda, quae dum semper infimas cogitationes congerunt, a malignis spiritibus conculcantur. Sed ignem in terram Dominus mittit, cum afflatu sancti Spiritus cor carnalium incendit. Et terra ardet, cum cor carnale, in suis prius voluptatibus frigidum, relinquit concupiscentias praesentis saeculi, et ingreditur ad amorem Dei. Bene ergo in igne apparuit Spiritus sanctus; [Col. 1237C] quia ab omni corde, quod replet, torporem frigoris excutit, et hoc in desiderio suae aeternitatis accendit. In igneis autem linguis monstratus est; quia idem Spiritus sanctus coaeternus est Patri, et habet cognitionem [(38) 1Kb] maximam lingua cum verbo. Verbum quippe Patris est Filius. Et quia Spiritus et Verbi una substantia est, idem Spiritus monstrari debuit in lingua. Vel certe quia per linguam procedit verbum, in linguis apparuit Spiritus; quia quisquis sancto Spiritu tangitur, Dei Verbum idem unigenitum Filium confitetur. Et Dei negare Verbum non valet, qui jam Spiritus sancti linguam habet. Vel certe in igneis linguis apparuit Spiritus sanctus, quia omnes, quos repleverit, ardentes pariter et loquentes facit. Linguas igneas doctores habent; [Col. 1237D] quia, dum Deum amando praedicant, corda audientium inflammant. Nam otiosus est sermo docentis, si praebere non valet incendium amoris. Hoc doctrinae incendium ab ipso Veritatis ore conceperant, qui dicebant: Nonne cor nostrum ardens erat in nobis, de Jesu dum loqueretur in via et aperiret nobis Scripturas? (Luc. XXIV.) Ex audito quippe sermone animus inardescit, torporis frigus recedit. Fit mens in superno desiderio anxia, et a terrenis concupiscentiis aliena. Amor verus qui hanc repleverit, in fletibus cruciat; et dum tali ardore cruciatur, ipsis suis cruciatibus pascitur. Audire ei caelestia praecepta libet; et quod mandatis [Col. 1238A] instruitur, quasi tot facibus inflammatur. Et quae torpebat prius per carnalia desideria, ardet postmodum per sanctae praedicationis verba. Unde et per Moysem dicitur: In dextera ejus ignea lex (Deut. XXXIII). Sinistra quippe reprobi, qui ad sinistram ponendi sunt; dextera autem Dei appellantur electi. In dextera autem Dei lex ignea est; quia electi mandata coelestia nequaquam frigido corde audiunt, sed ad haec amoris intimi facibus inardescunt. Sermo ad aurem ducitur, et mens eorum, sibimet irata, ex internae dilectionis flamma concrematur.

In columba vero Spiritus sanctus et in igne monstratus est; quia omnes quos repleverit simplices et ardentes facit. Simplices puritate, ardentes virtutum aemulatione. Neque enim placet Deo aut simplicitas [Col. 1238B] sine zelo rectitudinis, aut zelus sine simplicitate. Hinc ipsa Veritas dicit: Estote prudentes sicut serpentes, et simplices sicut columbae (Matth. X). Qua in re notandum est quod discipulos suos nec de columba sine serpente, nec de serpente sine columba voluit Dominus admonere; quatenus columbae simplicitatem astutia serpentis accenderet, et serpentis astutiam columbae simplicitas temperaret. Hinc Paulus ait: Nolite pueri effici sensibus (I Cor. XIV). Ecce astutiam serpentis audivimus, nunc iterum de simplicitate columbae ab eodem apostolo admoneamur. Sed malitia parvuli estote (ibid.). Hinc de beato Job dicitur:

Erat vir simplex et rectus (Job I). [(39) 1Kb] In rectitudine [Col. 1238C] justitia, in simplicitate autem mansuetudo signatur. Plerumque nos cum rectitudinem justitiae exsequimur, mansuetudinem relinquimus. Et cum mansuetudinem servare cupimus, justitiae rectitudinem declinamus. Dominus autem in carne veniens, simplicitatem cum rectitudine tenuit; quia nec in mansuetudine districtionem justitiae, nec rursus in districtione justitiae virtutem mansuetudinis amisit. Unde cum quidam, deducta adultera, hunc tentare voluissent, ut in culpam aut immansuetudinis aut injustitiae laberetur; ad utrumque respondit, dicens: Si quis vestrum est sine peccato, primus mittat super eam lapidem (Joan. VIII). Dat simplicitatem mansuetudinis, si quis vestrum sine peccato est; dat zelum justitiae, primus mittat super eam lapidem. [Col. 1238D] Unde et ei per Prophetam dicitur: Intende prospere, procede et regna, propter veritatem, et mansuetudinem, et justitiam (Psal. XLIV): ut nec zelum rectitudinis in pondere mansuetudinis amitteret, nec rursus pondus mansuetudinis zelo rectitudinis perturbaret. [(40) 1Kb] Quae est ergo rectitudo sine simplicitate, aut quae est simplicitas sine rectitudine? Insufficiens scilicet et imperfecta.

Quia itaque Dei et Virginis Filius inter homines conversans, simplicitatem et rectitudinem perfecte tenuit, suosque discipulos mansuetos et simplices esse admonuit; recte Spiritus sanctus, et in igne monstrari debuit, et in columba; quatenus [Col. 1239A] omne cor quod ejus gratia tangitur, et mansuetudinis lenitate tranquillum, et zelo justitiae accensum fiat.

Ad postremum vero quaerendum nobis est cur in ipso Redemptore nostro Spiritus sanctus per columbam apparuit, in discipulis vero per ignem. Certe unigenitus Dei Filius judex est humani generis. Sed quis ejus justitiam ferre posset, si priusquam nos per mansuetudinem colligeret, culpas nostras per zelum rectitudinis examinare voluisset? Homo ergo pro hominibus factus, mitem se hominibus praebuit. Noluit rigide peccatores ferire, sed misericorditer colligere. Prius voluit mansuete colligere, ut haberet quos postmodum in judicio salvaret. In columba ergo super Dei ac Virginis Filium [Col. 1239B] apparere debuit Spiritus sanctus, qui non veniebat ut peccata jam per zelum percuteret, sed adhuc per mansuetudinem toleraret. At contra super discipulos in igne debuit Spiritus sanctus demonstrari, ut qui erant simpliciter homines atque ideo peccatores, eos contra semetipsos spiritualis fervor accenderet, et peccata, quae Deus per mansuetudinem parceret, ipsi in se per poenitentiam punirent. Nec ipsi quippe esse poterant sine peccato, qui adhaerebant coelesti magisterio, Joanne attestante, qui ait: Si dixerimus quia peccatum non habemus, nosmetipsos seducimus, et veritas in nobis non est (I Joan. I). In igne igitur venit in homines, in columba descendit super Dominum; quia peccata nostra, quae pie [Col. 1239C] Dominus per mansuetudinem tolerat, nos per zelum rectitudinis debemus caute conspicere, et ardore poenitentiae cremare. Igitur per columbam Spiritus sanctus in Redemptorem monstratus est, per ignem vero in hominibus, quia quanto nobis Judicis nostri facta est severitas temperata, tanto erga se debet fieri infirmitas nostra accensa.

Vitam ergo, dilectissimi fratres, simul et doctrinam sanctorum Patrum ad memoriam reducamus, quatenus, illorum vestigia sequentes, ad aeterna gaudia pervenire possimus. Transactae vitae sordes lacrymis tergamus, eorumque praecepta devota mente suscipiamus, ut coelestis gratiae donis apti existere valeamus. Ipsis quippe sanctis doctoribus, apostolis videlicet et evangelistis eorumque successoribus [Col. 1239D] datum est habere coelestem thesaurum in vasis fictilibus (II Cor. IV), et aperire evangelica sacramenta suis auditoribus.

Unde Ezechiel propheta in visione, quam in spiritu vidit, inter caetera figurate loquens ait: Vidi per singula gazophylacia ostium in frontibus portarum, ubi lavabant holocaustum (Ezech. XL). Quem versiculum beatus Gregorius cujus sanctitatem Deus magno sapientiae dono ditavit, exponens, ait [(41) 1Kb] : Gazophylacia sanctorum doctorum sunt corda, etc., usque ad Consideremus quam graviter quotidie peccamus, atque ut mundi appareamus post culpas, lavemus holocaustum lacrymis.

[Col. 1240A] Ad hoc enim ipse totius pietatis fons, scilicet Deus et homo Jesus Christus de sinu Patris in hunc mundum misericorditer descendit, ut nos, qui in peccatis mortui jacebamus, resuscitaret, atque ad coelestis patriae claritatem secum reportaret, per compassionem quippe accepit carnem nostram cum mortalitate, et fecit nos participes vitae suae. Ad sublevandum genus humanum in peccatis mersum prius prophetas et legis doctores, deinde apostolos misit, ad ultimum vero per seipsum veniens de morte illum ad vitam erexit.

Quem bene Elisaeus praefiguravit, cum ad resuscitandum Sunamitis filium prius per puerum baculum misit, deinde per semetipsum accessit (IV Reg. IV). [(42) 1Kb] Missus ergo puer ab Elisaeo cum baculo, mortuum [Col. 1240B] non resuscitavit. Elisaeus vero per semetipsum veniens, seque super mortuum sternens, atque ad ejus membra se colligens, huc illucque deambulans, et in ore mortui septies aspirans, hunc ad redivivam lucem protinus per compassionis mysterium animavit. Sic auctor humani generis Deus quasi mortuum puerum doluit, cum nos exstinctos iniquitatis aculeo miseratus aspexit. Et quia per Moysem terrorem legis protulit, quasi per puerum virgam misit. Per legem quippe Deus virgam tenuerat, cum dicebat: Si quis haec vel illa fecerit, morte moriatur. A peccati igitur morte timor legis nos suscitare non valuit, sed ad statum vitae aspirata mansuetudinis gratia erexit. Puer autem cum baculo [Col. 1240C] mortuum suscitare non potuit, quia, Paulo attestante, nihil ad perfectum lex adduxit (Hebr. VII). Ipse vero Dei ac Virginis Filius per semetipsum veniens, et super cadaver se humiliter sternens ad exsequenda sibi mortui membra se collegit; quia, cum in forma Dei esset, non rapinam arbitratus est esse se aequalem Deo, sed semetipsum exinanivit formam servi accipiens in similitudine hominum factus, et habitu inventus ut homo (Philipp. II). Huc illucque deambulabat, quia et Judaeam juxta, et longe positas gentes vocabat. Super mortuum septies inspirat, quia per apertionem divini muneris gratiam septiformis Spiritus in peccati morte jacentibus aspirat. Moxque vivens erigitur; quia is quem terroris virga suscitare non valuit per amoris spiritum [Col. 1240D] puer ad vitam rediit. Ipse est igitur via, veritas et vita (Joan. XIV), qui humanum genus misericorditer eripuit a morte perpetua; per ipsum Deus Pater Spiritu sancto mundum illuminavit, et apostolica praedicatione filios irae sibi reconciliavit. Unde Dominus beato Job sub quadam interrogatione loquitur, dicens:

Dic mihi, si omnia nosti, per quam viam spargitur lux? (Job XXXVIII.) Ipse quippe via est, qui ait: Ego sum via, veritas et vita [(43) 1Kb] (Joan. XIV). Per hanc ergo viam lux spargitur, quia per ejus praesentiam cuncta gentilitas illustratur. Spargi autem convenienter dixit, quia per sancti Spiritus disciplinam, [Col. 1241A] et apostolorum voces non angustata atque coarctata, sed late fulgens lux praedicationis emicuit. Quia vero accepta luce conversionis inardescit intrinsecus vis amoris, ut transacta mala anxie lugeantur, vel ventura bona flagrantissime requirantur, competenter adjungitur: Dividitur aestus super terram. Sparsa enim luce aestus super terram dividitur, quia aperte praedicata justitia, ad requirendum Deum cordis anxietas in virtutum exercitatione dilatatur; ut iste in sermone sapientiae, ille in sermone scientiae fulgeat; hic in curationum gratia, ille in virtutum operatione convalescat: et dona sancti Spiritus dum differenter singuli accipiunt, necessario sibimet juncti omnes unanimiter accendantur. Sed postquam spargi lux dicitur, potest [Col. 1241B] convenienter intelligi, quod per aestum persecutio designetur. Quia enim lux praedicationis inclaruit, mox a perfidorum cordibus ardor persecutionis exarsit. Nam quod per aestum persecutio exprimitur. Dominicus sermo testatur, de jactatis super petrosa terra seminibus, dicens: Sole orto, aestuaverunt omnia; et, quia non habebant radicem, aruerunt (Matth. XIII). Quod paulo post cum exposuisset, aestum persecutionem vocavit. Sparsa igitur luce, aestus super terram divisus est, quia, clarescente vita fidelium, accensa est crudelitas perfidorum. Divisus namque aestus erat, quando nunc Jerosolymis, nunc Damasco, nunc aliis longe regionibus persecutio saeviebat. Scriptum quippe est (Act. VIII): Facta est in illa die persecutio magna in Ecclesia, quae erat Jerosolymis, [Col. 1241C] et omnes dispersi sunt per regiones Judaeae et Samariae. Rursumque scriptum est: Saulus adhuc spirans minarum et caedis in discipulos Domini, accessit ad principem sacerdotum, et petiit ab eo epistolas in Damascum ad Synagogas, ut si quos inveniret hujus viae viros ac mulieres, vinctos perduceret Jerusalem (Act. IX). Quia ergo modo hic, modo illic persecutio excreverat; hi qui lucem veritatis agnoverant, quasi sub ardore divisi aestus anhelabant. Sed quia beatum Job de occultis judiciis requisitum audivimus, oportet ut hoc quod de sparsa luce, vel de divisione aestus dictum est, subtilius perscrutemur. Adhuc enim alta interrogatione discutitur, ut saltem cum nesciat, doceatur, eique dicitur:

[Col. 1241D] Per quam viam spargitur lux, et dividitur aestus super terram? Quid enim lucis nomine, nisi justitia designatur? De qua scriptum est: Populus, qui ambulabat in tenebris vidit lucem magnam (Isa. IX). Omne autem quod spargitur, non continue, sed sub quadam intermissione jactatur. Et idcirco spargi lux dicitur, quia etsi jam quaedam, ut sunt, perspicimus, quaedam tamen ita ut videnda sunt, non videmus. Cor namque Petri lux sparsa tenuerat, qui tanta fide, tanto miraculorum fulgore claruerat; et tamen conversis gentibus, dum pondus circumcisionis imponeret, quid rectum diceret, nesciebat. Lux ergo in hac vita spargitur, quia ad [Col. 1242A] omnis rei intelligentiam continua non habetur. Dum enim aliud, sicut est, comprehendimus, et aliud ignoramus; quasi sparsam lucem et ex parte cernimus, et in obscuritate ex parte remanemus. Tunc vero lux sparsa nobis jam non erit, quando mens nostra ad Dominum funditus rapta fulgescit [(44) 1Kb] . Et quia haec eadem lux, quibus modis humano cordi insinuetur, ignoratur, recte in percunctatione dicitur: Per quam viam spargitur lux. Ac si aperte diceretur: Dic quo ordine justitiam meam occultis sinibus cordis infundo, cum et per accessum non videor, et tamen visibilia opera hominum invisibiliter immuto? Cum unam eamdemque mentem, modo hac, modo illa virtute irradio, et tamen per sparsam lucem adhuc ex parte aliqua [Col. 1242B] eam in tentationis tenebris remanere permitto? Requiratur ergo homo nesciens per quam viam spargitur lux. Ac si ei patenter dicatur: Dum dura corda emollio, dum rigida inflecto, dum aspera mitigo, dum frigida accendo, dum debilia roboro, dum vaga stabilio, dum nutantia confirmo; intuere, si vales, incorporaliter atque invisibiliter veniens, quibus ea meatibus illustro. Haec quippe omnia nos facta cernimus: nam qualiter intrinsecus efficiantur ignoramus. Hanc viam lucis esse nobis invisibilem, in Evangelio Veritas ostendit, dicens: Spiritus ubi vult spirat; et vocem ejus audis, sed non scis unde veniat, aut quo vadat (Joan. III). Sed quia cum lux spargitur, mox ab occulto adversario contra fulgentem [Col. 1242C] mentem tentamenta succrescunt, recte subjungitur: Dividitur aestus super terram.

Hostis namque callidus, quos luce justitiae enitescere conspicit, eorum mentes illicitis desideriis inflammare contendit; ut plerumque plus se urgeri tentationibus sentiant, quam tunc [(45) 1Kb] lucis internae radios non videbant. Unde et Israelitae postquam vocati sunt, contra Moysem de excrescenti labore conqueruntur, dicentes: Videat Dominus et judicet; quoniam fetere fecisti odorem nostrum coram Pharaone et servis ejus et praebuisti ei gladium, ut interficeret nos (Exod. V). Volentibus quippe ex Aegypto discedere, Pharao paleas subtraxerat, et tamen ejusdem mensurae opera requirebat. Quasi ergo contra legem mens submurmurat, post cujus [Col. 1242D] cognitionem tentationum stimulos acriores portat. Et cum sibi labores crescere conspicit; in eo, quod adversario displicet, quasi fetere se in oculis Pharaonis dolet. Post lucem aestus sequitur; quia, post illuminationem divini muneris tentationis certamen augetur.

Recte ergo etiam dividi aestus dicitur; quia nimirum non singuli omnibus, sed quibusdam vicinis ac juxta positis vitiis fatigantur: prius enim conspersionem uniuscujusque antiquus adversarius perspicit, et tunc tentationis laqueos apponit. Alius namque laetis, alius tristibus, alius timidis, alius elatis moribus existit. Quo ergo occultus adversarius [Col. 1243A] facile capiat, vicinis conspersionibus deceptiones parat. Quia enim laetitiae voluptas juxta est, laetis moribus luxuriam proponit; et quia tristitia in iram facile labitur, tristibus poculum discordiae porrigit. Et quia timidi supplicia formidant, paventibus terrores intentat. Quia elatos extolli laudibus conspicit, eos ad quaeque voluerit, blandis favoribus trahit. Singulis igitur hominibus vitiis variis insidiatur. Neque enim facile captivaret, si aut luxuriosis praelia, aut avaris scorta proponeret; si aut voraces de abstinentiae gloria, aut abstinentes de gulae imbecillitate pulsaret; si mites per studium certaminis, aut iracundos capere per pavorem formidinis quaereret. Quia ergo in tentationis ardore callide singulis insidians, vicinos moribus [Col. 1243B] laqueos abscondit, recte dicitur: Dividitur aestus super terram. Sed cum praemittitur, per quam viam spargitur lux; statimque subjungitur, dividitur aestus super terram: nimirum per eamdem viam, per quam lux spargitur, etiam dividi aestus indicatur. Alta quippe atque incomprehensibilis sancti Spiritus gratia cum luce sua mentes nostras irradiat, etiam tentationes adversarii dispensando modificat, ut simul multae non veniant; ut ipsae tantummodo, quae ferri possunt, illustratam jam Deo animam tangant; ut cum tactus sui ardore nos cruciant, perfectionis incendio non exurant, Paulo attestante, qui ait: Fidelis autem Deus, qui non patietur vos tentari supra id quod potestis, sed faciet [Col. 1243C] cum tentatione etiam proventum ut possitis sustinere (I Cor. X). Hunc ergo vitiorum aestum aliter dividit callidus supplantator, aliter misericors Conditor. Ille dividit, ut per illum citius interimat, iste ut eum tolerabilem reddat. Et quia cum tentatione fatigamur, non solum interno Dei Spiritu instruimur, sed etiam exterioribus praedicantium verbis adjuvamur; recte post divisum aestum subditur: Quis dedit vehementissimo imbri cursum? (Job XXXVIII).

Si vero, ut superius diximus, divisi aestus nomine illa Judaeae regionis persecutio designatur; quia ipsa persecutionis asperitas praedicatores sanctos superno munere adjutos a praedicationis suae mysterio nullo timore compescuit, apte subjungit: [Col. 1243D] Quis dedit vehementissimo imbri cursum? Ac si diceret: Nisi ego? Diviso enim aestu cursum vehementissimo imbri dedisse, est inter ipsas persecutionum angustias praedicationis impetum roborasse, ut tanto magis virtus praedicantium cresceret, quanto amplius persecutionum crudelitas obviaret; quatenus arentia corda audientium pluviae guttis infunderent, et siccitatem perfidiae uberius irrigarent, ut quamvis contra eos saevitiae aestus candesceret, per eos tamen vox gratiae non taceret. Hunc persecutionis aestum Paulus tolerabat, et tamen audientium corda irrigabat, cum dicebat: Laboro usque ad vincula, quasi male operans: sed verbum Dei non est alligatum (II Tim. II). De hoc imbre alias dicitur: Mandabo nubibus meis ne pluant super [Col. 1244A] eam imbrem (Isa. V). De hoc cursu imbris, qui in electorum cordibus agitatur, Psalmista testatur, dicens: Velociter currit sermo ejus (Psal. CXLVII). Plerumque vero imber est, et cursum non habet; quia praedicatio ad aures venit; sed, cessante interna Spiritus sancti gratia, ad corda audientium non pertransit. De cujus praedicationis verbis propter electos sic dicitur: Etenim sagittae tuae transeunt; vox tonitrui tui in rota (Psal. LXXVI). Sagittae quippe Dei pertranseunt, quando verba praedicationis ejus ab auribus ad corda descendunt. Quod quia solo divino munere agitur, imbri cursum Dominus se dedisse testatur.

Sed notandum video quod eumdem imbrem non vehementem, sed vehementissimum vocat. Imber [Col. 1244B] vehemens est vis magna. Imber vehementissimus vis immensa praedicationis. Vehemens namque imber erat, cum praedicatores sancti credi gaudia aeterna suadebant. Imber autem vehementissimus fiebat, cum propter spem admonebant omnia deseri, cuncta visibilia propter invisibilia contemni, et propter auditam gratiam praesentes poenas cruciatusque tolerari. Sed cum fide cognita saeviente aestu persecutionis tot electi possessa relinquentes, carnales affectus obliti sunt, et pro gaudio animarum in diversis cruciatibus membra posuerunt; quid aliud Dominus fecit, nisi etiam vehementissimo imbri cursum praebuit, qui usque ad exsequenda summa praecepta per sancti Spiritus gratiam et [Col. 1244C] praedicationis verba invisibilia cordis irrigavit?

Unde et apte subjungitur: Et viam sonantis tonitrui. Quid enim per tonitru, nisi praedicatio superni terroris accipitur? Quem terrorem dum percipimus, corda nostra quatiuntur. Aliquando vero in tonitru ipse incarnatus Dominus figuratur; quia ex antiquorum Patrum conveniente prophetia ad notitiam nostram quasi ex nubium concussione prolatus est; qui inter nos visibiliter apparens, ea, quae super nos erant, terribiliter sonuit. Unde et ipsi sancti apostoli de ejus gratia generati, et sancti Spiritus gratia confirmati, Boanerges, id est filii tonitru sunt vocati, ex firmitate videlicet, et fidei magnitudine. Aliquando autem, sicut dictum est, tonitru ipsa ejus praedicatio accipitur, [Col. 1244D] per quam supernorum judiciorum terror auditur. Sed quilibet praedicator verba dare auribus potest, corda vero aperire non potest. Et nisi solus omnipotens Deus per internam sancti Spiritus gratiam praedicantium verbis ad corda audientium invisibiliter aditum praestet, incassum praedicatio aure audientis percipitur, quae pervenire ad intima surdo corde prohibetur. Sed sese Dominus viam sonantis tonitrui dare asserit, qui, dum praedicationis verba tribuit, per terrorem corda compungit. Hanc viam Paulus egregius praedicator, dum superna mysteria terribiliter insonaret, se habere a se non posse conspiciens, discipulos admonebat, dicens: Orate pro omnibus simul et pro nobis, ut Deus aperiat nobis ostium verbi ad loquendum mysterium [Col. 1245A] Christi (Coloss. IV). Qui ergo loquebatur mysteria, sed in corda audientium eisdem mysteriis a Domino aperiri ostium precabatur, habebat quidem jam tonitruum, sed dari ei desuper viam quaerebat. Hanc viam nequaquam se Joannes dare posse cognoverat, qui dicebat: Non necesse habetis, ut aliquis doceat vos; sed, sicut unctio ejus, scilicet Spiritus sanctus, docet vos de omnibus (I Joan. II). Hanc viam rursum Paulus, quis daret intimabat, dicens: Neque qui plantat est aliquid, neque qui rigat; sed qui incrementum dat Deus (I Cor. III).

Accepta igitur via, quid iste imber ac tonitru dicat audiamus: Ut plueret super terram absque homine in deserto, ubi nullus mortalium commoratur [Col. 1245B] (Job XXXVIII). Super terram absque homine in deserto pluere est, verbum Dei gentilitati praedicare. Quae dum nullum cultum divinitatis tenuit, nullam in se boni operis speciem ostendit, videlicet desertum fuit, in qua, quia legislator, et qui rationabiliter Deum quaereret, non fuit; quasi hominum nullus exstitit et velut solis bestiis occupata, vacua amatoribus mansit. De hac deserti terra alias dicitur: Posuit in deserto viam (Isa. XLIII). De hac praedicatione gentilitati concessa Psalmista testatur, dicens: Posuit flumina in desertum, et exitus aquarum in sitim (Psal. CVI).

Notandum vero est quod, postquam aestus super terram divisus est, cursum vehentissimus imber accepit, ut in deserto plueret; quia, postquam in Judaea [Col. 1245C] asperitas persecutionis innotuit, ut non solum fidem minime reciperet, sed eam etiam gladiis impugnaret, ab Israel missus quisque praedicator ad evocandas gentes deflexit. Unde sancti apostoli Hebraeis persequentibus, quos deserunt, dicunt: Vobis quidem primum oportebat loqui verbum Dei, sed quia repellitis illud, et indignos vos judicatis aeternae vitae, ecce convertimur ad gentes (Act. XIII). Diviso igitur aestu, deserta et absque homine terra compluitur; quia dispersa in Judaeae regionibus persecutione fidelium derelicta dudum, et quasi ab infusione rationali aliena, praedicationis guttis gentilitas irroratur. Quae gentilitas qualis adhuc a praedicatoribus sit inventa ostenditur, cum subinfertur:

[Col. 1245D] Ut impleret inviam et desolatam. Quid vero compluta reddidit, demonstratur, cum illico adjungitur: Ut produceret herbas virentes. Invia namque dudum gentilitas fuit, ad quam Dei verbo via non patuit. Redemptore quippe nostro veniente, sic accepit gentilitas vocationem gratiae, ut non in ea prius fuerit via prophetiae. Desolata etiam recte vocata est, ratione videlicet consilii, vel fructu boni operis destituta. Dedit ergo Dominus vehementissimo imbri cursum, et viam sonantis tonitru, ut in deserto plueret, et impleret inviam et desolatam, et produceret herbas virentes; exteriori scilicet praedicationi internam Spiritus sancti aspirationem contulit, ut corda gentilium arentia virescerent, [Col. 1246A] invia compluerentur, infecunda germinarent, clausa patescerent.

In Scriptura enim sacra aliquando herba viror temporalis gloriae accipitur, aliquando refectio diaboli, aliquando sustentatio praedicatorum, aliquando bona operatio, aliquando aeternae vitae scientia atque doctrina. Viror namque gloriae temporalis accipitur sicut Propheta ait: Mane sicut herba transeat, mane floreat, et pertranseat (Psal. LXXXIX). Mane namque sicut herbam florere atque transire est, in prosperitate hujus saeculi per temporalis gloriae velociter decus arescere. Herba refectio diaboli accipitur, sicut de illo a Domino dicitur: Huic montes herbas ferunt (Job XL). Ac si diceret: Superbi ac tumidi, dum se illicitis cogitationibus [Col. 1246B] atque actionibus efferunt, suis illum iniquitatibus pascunt. Herba sustentatio praedicantium demonstratur, cum dicitur: Producit in montibus fenum, et herbam servituti hominum (Psal. CXLVI). In montibus quippe fenum servituti hominum herba producitur, cum sublimes hujus saeculi ad fidei cognitionem vocati, sanctis praedicatoribus in hujus vitae itinere transitoria alimenta largiuntur. Herba pro bona operatione ponitur, sicut scriptum est: Germinet terra herbam virentem, et facientem semen (Gen. I). Quod licet in conditione mundi ita historice factum teneamus, terram tamen Ecclesiam figurasse non inconvenienter accipimus, quae in eo germinavit herbam virentem, in quo ad verbum [Col. 1246C] fidei fecunda misericordiae opera protulit. Herba aliquando scientiam atque doctrinam aeternae viriditatis accipimus, sicut per Jeremiam dicitur: Onagri steterunt in rupibus, traxerunt ventos quasi dracones, defecerunt oculi eorum, quia non erat herba (Jer. XIV). Quo dicto, superba ac nequissima Judaeorum est persecutio prophetata. Ipsi quippe onagri pro mentis elatione, ipsi dracones pro virulenta cogitatione vocati sunt. Qui steterunt in rupibus, quia non in Deo, sed in summis potestatibus hujus mundi confisi sunt dicentes: Non habemus regem, nisi Caesarem (Joan. XIX). Traxerunt ventos quasi dracones, quia spiritu elationis inflati, superbia malitiose tumuerunt. Defecerunt oculi eorum, quia scilicet spes illorum ab eo quod intendebat, [Col. 1246D] corruit: quae temporalia diligens praestolari aeterna neglexit; et terrena, ideo quia Deo praeposuit, amisit. Dixerunt enim: Si dimittimus eum sic, omnes credent in eum; et venient Romani, et tollent nostrum locum et gentem (Joan. XI). Timuerunt ne locum, non occiso Domino, perderent; et tamen, occiso, perdiderunt. Sed cur ista miseris evenerint subditur: Quia videlicet non erat herba; scilicet quia eorum cordibus defuit aeternitatis scientia, et nullo eos refecit pabulo viriditas internae doctrinae. Hoc igitur loco quid aliud virentes herbas, nisi sanctae doctrinae scientiam, vel congruas operationes accipimus? Deserta itaque terra compluitur, ut ab ea virentes herbae producantur; quia, dum sanctae praedicationis imbrem gentilitas [Col. 1247A] percipit, et vitae opera et doctrinae verba germinat. Ista viriditas voce prophetica desertae terrae pollicetur, cum dicitur:

In cubilibus, in quibus prius dracones habitabant, orietur viror calami et junci (Isa. XXXV). Quid enim per calamum, nisi scriptores [(46) 1Kb] ? Et quid per juncum, qui juxta aquam semper in humore nascitur, nisi pusilli ac teneri auditores sacri eloquii designantur? In draconum ergo cubilibus viror calami et junci oritur, quia in eis populis, quos antiqui hostis malitia possidebat, et doctorum scientia, et auditorum obedientia per sancti Spiritus infusionem coacervantur. Haec tamen, quae generaliter de gentilitate dicta sunt, si solerter aspicimus, intra sinum sanctae Ecclesiae in singulis agi [Col. 1247B] videmus. Sunt enim plerique ad verba Dei valde insensibiles, qui fidei quidem nomine censentur, verba vitae auribus audiunt; sed ea transire usque ad interna cordis minime permittuntur. Hi quid aliud quam deserta terra sunt, quae scilicet terra hominem non habet, quia eorum mens sensu rationis caret? Et nullus mortalium in hac terra commoratur; quia, etsi quando in eorum conscientia rationabilium sensuum cogitationes veniunt, non persistunt. Prava enim desideria in eorum cordibus sedem inveniunt; recta vero, si quando venerint, ac si impellantur, dejiciuntur. Sed cum misericors Deus imbris sui cursum et sonantis tonitru viam donare dignatur, compuncti per internam [Col. 1247C] Spiritus sancti gratiam verbis vitae aures cordis aperiunt, et impletur terra invia; quia, dum praebet auditum verbo, cumulatur mysterio. Et producit herbas virentes; quia per gratiam compunctionis infusa praedicationis verba non solum libenter recipit, sed etiam ubertim reddit, ut quod prius audire non poterat, jam postmodum loqui concupiscat, et quae non audiendo etiam intrinsecus aruerat, jam loquendo quae sancta sunt, viriditate sua quoslibet esurientes pascat. Unde bene per Prophetam dicitur: Emitte Spiritum tuum, et creabuntur; et renovabis faciem terrae (Psal. CIII). Sic facies terrae virtute renovationis immutatur, dum sicca dudum mens, gratia veniente, compluitur, et post ariditatem pristinam, quasi productis [Col. 1247D] herbis, scientiae viriditate vestitur. Quae Conditoris nostri gratia adhuc nobis altius commendatur, cum subditur:

Quis est pluviae pater? vel quis genuit stillas roris? Ac si diceret: Quis nisi ego, qui siccam terram humani cordis guttis scientiae gratuito aspergo? De hac enim pluvia rursum per Psalmistam dicitur: Pluviam voluntariam segregabis Deus haereditati tuae (Psal. LXVII). Voluntariam quippe pluviam haereditati suae Dominus segregat, quia non eam nobis pro nostris meritis, sed pro suo munere benignitatis praestat, et idcirco hoc loco pater pluviae dicitur, quia superna nobis praedicatio, non de nostro [Col. 1248A] merito sed de ejus gratia generatur. Stillae enim roris ipsi sancti predicatores sunt, qui arva pectoris nostri, inter mala vitae praesentis, quasi inter tenebras siccae noctis arentia gratia supernae largitatis infundunt. De his stillis contumaci Judaeae dicitur: Propterea prohibitae sunt stillae pluviarum, et serotinus imber non fuit (Jer. III). Ipsae quippe scintillae roris sunt, quae et scintillae pluviarum Quando enim dispensatione aliqua praedicationem temperant, quasi rorem tenerum aspergunt. Quando vero ea quae de supernis sentiunt virtute qua praevalent loquuntur, quasi ubertim fluentem pluviam fundunt. Rorem aspergebat Paulus cum Corinthiis dicebat: Non enim judicavi me scire aliquid inter vos, nisi Christum Jesum, et hunc crucifixum [Col. 1248B] (I Cor. II), Et rursum pluviam fundebat, dicens: Os meum patet ad vos, o Corinthii, cor meum dilatatum est (II Cor. VI). Hinc est quod Moyses quia et valida fortibus, et tenera infirmis dicturum se noverat, dicebat: Exspectetur sicut pluvia eloquium meum, et descendant sicut ros verba mea (Deut. XXXII). Invia igitur terra, ut supradictum est, id est arida corda per infusionem sancti Spiritus et doctorum praedicationem virentes herbas producunt, quia non solum doctrinae verba libenter percipiunt, sed etiam ex his, quae a sanctis praedicatoribus audiunt, libenter proximos erudiunt. Corda prius arentia, et bonis operibus infecunda, per praedicationis verba quasi hortus irriguus ubertim jam fructum reddunt, [Col. 1248C] et alios fructificare faciunt.

Unde sponsus, scilicet Christus, in Cantico spiritualis amoris sponsam, id est sanctam Ecclesiam laudans, ait: Emissiones tuae paradisus malorum punicorum cum pomorum fructibus (Cant. IV) [(47) 1Kb] . Quid emittit sancta Ecclesia, nisi cum sanctis operibus sancta verba quibus filios gignit et nutrit? Quorum dum alios usque ad martyrium perducit, alios in sancta conversatione erudit, hos sanguine martyrii rubentes ad aeternam patriam transmittit, illos vero in sanctis operibus viventes proximis in exemplum sanctitatis tradidit; quid aliud quam mala punica, et pomorum fructus emittit? Mala enim punica sub rubeo cortice multitudinem granorum continent. Fructus vero pomorum in se refectionis [Col. 1248D] dulcedinem habent. Sic martyres, dum sub igne tribulationis laborant; dum pro Christo sanguinem exterius fundere non dubitant, multitudinem virtutum interius sibi in mente congregant. Sancti etiam quique, qui in pace Ecclesiae vivunt, fructus pomorum gerunt; quia, dum sancta opera perficiunt, proximis exempla utilia tribuunt, quorum exhibitione sese qui volunt, reficiunt. Quotquot enim sunt in Ecclesia sancti, sive igne passionis ardeant, sive in pace Ecclesiae quiescentes succrescant; sanctarum virtutum odorem tanquam paradisum suavitatis et deliciarum construere in se, dum vivunt, non cessant. Cujus paradisi ubertatem [Col. 1249A] Scriptura demonstrat, dum sub voce Jesu Christi coelestis Sponsi per arbustorum nomina quasque virtutes designat, dicens:

Cypri cum nardo, nardus et crocus, fistula et cinnamomum cum universis lignis Libani. Myrrha et aloe cum omnibus primis unguentis. Quid enim per has diversas species aromaticarum arborum designatur, nisi sanctarum virtutum honor et profectus quae in sanctis habentur? Ex his quippe speciebus regalia unguenta conficiuntur; et ex his corporum sanitates inveniuntur. Bene igitur virtutes animarum designant, quibus congregatis et confectis bonus odor opinionis egreditur, et aegris animabus competens sanitas, cooperante Spiritu sancto, reparatur.

[Col. 1249B] Sed adhuc laus Ecclesiae a sponso repetitur, cum subditur: Fons hortorum, puteus aquarum viventium, quae fluunt impetu de Libano. Recte in emissionibus Ecclesiae fons hortorum et puteus aquarum viventium describuntur. Quid enim per fontem et puteum, nisi sancta Scriptura designatur, quae sic aquam sapientiae generat, ut et potantes semper reficiat, et tamen manare non desistat? Quae bene hortorum esse perhibetur, quia illorum specialiter est sancta Scriptura, in quorum mentibus virtutum semina oriuntur.

Sed quaerendum nobis est, quare fons et puteus utrumque simul Scriptura dicatur, cum fons in superficie appareat, puteus vero in imis latens omnes quaerentes se majori labore exerceat. Sed sciendum [Col. 1249C] est quod divina Scriptura in quibusdam manifesta existens, in quibusdam vero locis obscuram se praebens, et aliquando leviter sicut invenitur, tanquam fons potatur, et aliquando magna inquisitione eget ut inventa sumatur. Quia vero sanctae Scripturae intellectus per aquam designatur, ostenditur alibi, cum divina voce de reprobis dicitur [(48) 1Kb] : Unde Isaias ait: Aufert Dominus ab Jerusalem et Juda omne robur panis, et omne robur aquae (Isa. III). Ubi notandum, quia robur panis prius et postea robur aquae aufertur. Dum enim gravia dicta Scripturae non perquiruntur, ut mandantur, paulatim a scientia decidit mens, ut aliquando nec levia etiam intellectu capiuntur. Sed aquae istae [Col. 1249D] bene de Libano fluere cum impetu dicuntur. Libanus enim dealbatio interpretatur. In baptismo quippe dealbamur, dum amissa nigredine peccatorum ad munditiam novae vitae reformamur. De Libano ergo aquae putei fluunt, quia in baptismo electi quique donum sancti Spiritus accipiunt, quo illuminati Scripturae sanctae sensum intelligunt. Quae Scripturae scientia tanto impetu fluit, ut dum electos tangit, ab hujus vitae amore submoveat, et ad aeterna gaudia in impetus sui quosque sibi adhaerentes trajiciat. Hinc est enim quod in psalmo scribitur: Fluminis impetus laetificat civitatem [Col. 1250A] Dei (Psal. XLV). Impetus enim fluminis civitatem Dei laetificat, cum per donum sancti Spiritus Scripturae sapientia fortiter inundans sanctam Ecclesiam vel cujuslibet capientis mentem infusione sua exhilarat. Sapientia quippe sanctarum Scripturarum civitatem Dei, id est sanctam Ecclesiam laetificat, cum per praedicatorum ora audientium corda illustrat; et ad bene operandum sollicitat, transgressores praeceptorum Dei corrigit et emendat, et ad cognitionem atque amorem Creatoris Veteris ac Novi Testamenti populos sublevat. Cum enim Scripturam sacram dicimus, Vetus ac Novum Testamentum intelligimus. Unde Ezechiel propheta cum de animalibus sibi ostensis loqueretur, ait inter caetera:

[Col. 1250B] Cum aspicerem animalia, apparuit rota una super terram (Ezech. I). Quid autem rota, ut ait beatus Gregorius [(49) 1Kb] , nisi sacram Scripturam signat, etc., usque ad dicat itaque Ezechiel propheta de sibi ostensis animalibus.

Cum aspicerem animalia, apparuit rota una super terram. Beatus Gregorius, subtilissimus sanctarum Scripturarum interpres, accedat, et tantae profunditatis versiculum nobis exponat. Quaerendum, inquit [(50) 1Kb] , nobis est, etc., usque ad quia Scriptura sacra in utroque Testamento, et admonendo recta est, et promittendo alta, et minando terribilis.

Recte etiam rota, id est sancta Scriptura, ut dictum est, quatuor facies habere describitur; quia prius corrigenda peccata in genere humano cognovit [Col. 1250C] per legem, deinde per prophetas, perfectius vero per Evangelium, ad extremum autem per apostolos generaliter omnibus gentibus ad praedicandum missos. Quaecunque enim de Christo ejusque sponsa, id est sancta Ecclesia, Testamentum Vetus praefiguravit, haec per apostolicam praedicationem Novum Testamentum in quatuor mundi partibus aperte manifestavit. Doctrinis ergo apostolicis lex universo orbi innotuit, quia Evangelio concordavit. Unde Dominus ad Moysem figurate loquens, ait:

Fac tibi duas tubas argenteas ductiles (Num. X). Et paulo post: Cum concisus clangor increpuerit, movebuntur castra [(51) 1Kb] Per duas enim tubas exercitus [Col. 1250D] ducitur, quia per duo Testamenta, et per duo charitatis praecepta ad procinctum fidei populus Dei evocatur. Quae tubae idcirco argenteae fieri praecipiuntur, ut praedicatorum verba eloquii nitore fulgeant, et auditorum mentem nulla sui obscuritate confundant. Idcirco ductiles, quia necesse est ut hi, qui venturam vitam praedicant, tribulationum praesentium tonsionibus crescant. Bene autem dicitur: Cum concisus clangor increpuerit, movebuntur castra; quia nimirum cum subtilius ac minutius praedicationis sermo tractatur, auditorum mentes contra tentationum certamina ardentius [Col. 1251A] excitantur. Clangor itaque tubarum toto mundo terribiliter insonuit, quia per apostolicam doctrinam Novi ac Veteris Testamenti spiritualis intelligentia ubique clara innotuit. Ad hoc nimirum Dei et Virginis Filius, ut jam dictum est, hoc idoneos suae incarnationis, passionis, resurrectionis atque in coelum ascensionis praecones, Spiritus sancti magisterio plene instructos, et ad tolerandam persequentiam incredulorum pravitatem fortes, per universum mundum misit, ut ad aeternam vitam praedestinatos vocarent, ex quibus sibi templum, id est sanctam Ecclesiam, quasi ex vivis lapidibus aedificaret, in qua ipse verus Sol justitiae cum Patre et Spiritu sancto non solum in praesenti saeculo, sed etiam in sempiternum habitaret.

[Col. 1251B] Unde Salomon figurate loquens, ait: Sapientia aedificavit sibi domum; excidit columnas septem. Immolavit victimas, miscuit vinum, posuit mensam, misit ancillas suas, ut vocarent ad arcem, et moenia civitatis [(52) 1Kb] . Sapientia quippe domum sibi condidit, cum unigenitus Dei Filius, intra uterum Virginis mediante anima sibi corpus creavit. Sic quippe corpus Unigeniti domus Dei dicitur, sic etiam templum Dei vocatur. Ita quoque unus idemque Dei atque hominis Filius ipse est, qui inhabitat, ipse qui inhabitatur. Quod tamen recte et aliter potest accipi. Domus sapientiae Ecclesia vocatur, quae septem sibi columnas excidit, quia ab amore praesentis saeculi disjunctas, ad portandam ejusdem [Col. 1251C] Ecclesiae fabricam mentes praedicantium erigit: quae pro eo quod perfectionis virtute subnixae sunt, septenario numero signantur. Immolavit Dominus victimas, seipsum Deo Patri offerendo pro nobis; vel victimas immolavit, quia vitam praedicantium mactari in persecutione permisit. Miscuit vinum, scilicet praeceptorum suorum poculum ex narratione historica, et ex intelligentia spirituali contemperans. Unde in psalmo canitur: Calix in manu Domini vini meri plenus est misto [(53) 1Kb] . Calix vini meri dicitur quantum ad spiritualem intelligentiam; plenus misto, id est faece corporalium sacramentorum; quae sacramenta resident et remanent apud Judaeos, et funditur inde omnis spiritualis intellectus, et eliquatus est in humiles gentes, [Col. 1251D] sed apud Judaeos faex figurae remansit, de qua omnes infideles potati sunt.

[(54) 1Kb] Aliter, Sapientia, id est Dei Filius, vinum miscuit, quia divinitatis et humanitatis suae pariter nobis arcana praedicavit; Mensam posuit, id est Scripturam sacram, quae fessos a saeculi hujus labore venientes pane coelestis verbi nos reficit, et contra adversarios sua refectione roborat [(55) 1Kb] . Unde sancta Ecclesia eidem Jesu Christo sponso suo gratulabunda canit: Parasti in conspectu meo mensam, adversus eos, qui tribulant me (Psal. XXII). [Col. 1252A] Mensa Domini et beata convivatio, saturatis fidei, esca coelestis, de qua dicit Apostolus: Qui manducat et bibit indigne, judicium sibi munducat (I Cor. XI). Parasti, inquit, in conspectu meo mensam, scilicet communionem corporis tui, o Christe, qui vere est Dei Patris Sapientia, qua intelligo me debere imitari vestigia passionis tuae. Unde in Proverbiis dicitur: Ad mensam magnam sedisti, id est Christi, scito quod talia te oportet praeparare (Prov. XXIII), id est pati, sicut ipse. Unde alibi Psalmista ait: Calicem salutaris accipiam, et nomen Domini invocabo (Psal. CXV).

Tres mensas legimus, prima videlicet fuit in lege, secunda in Evangelio, tertia in coelo. De prima scripsit Moyses in Exodo, ubi legitur posita in tabernaculo [Col. 1252B] juxta introitum, super quam erant duodecim panes propositionis de similagine, et super singulos patena aurea cum pugillo thuris (Exod. XXV). De secunda inquit Apostolus: Non potestis communicare mensae Christi, et mensae daemoniorum (I Cor. X). De tertia ait Dominus discipulis suis: Ego dispono vobis, sicut disposuit mihi Pater meus regnum, ut edatis, et bibatis super mensam meam in regno meo (Luc. XXII). Prima itaque mensa non parabat refectionem, sed monstrabat; secunda satiat; tertia glorificat. Prima est in littera, secunda in spiritu, tertia in spe. Prima docet, secunda adjuvat, tertia consummat.

[(56) 1Kb] Iterum subjungit, dicens: Misit ancillas [Col. 1252C] suas, ut vocarent ad arcem, et moenia civitatis, quia praedicatores infirmos abjectosque habere studuit, qui fideles populos ad spiritualis patriae superna aedificia colligerent. Unde et in Evangelio Dominus Nathanaelem laudat (Joan. I), nec tamen in sortem praedicantium numerat, quia ad praedicandum eum tales venire debuerunt, qui de laude propria nihil haberent, ut tanto solius Veritatis cognosceretur esse quod agerent, quanto et aperte cerneretur, quia ad hoc agendum ipsi idonei non fuissent. Ut ergo mira potentia per praedicatorum linguas claresceret, prius mirabilius actum est, ut eorumdem praedicantium meritum nullum esset. Ad hoc ergo misit Sapientia, id est Dei Filius ancillas suas, suos videlicet discipulos, infirmos prius abjectosque et [Col. 1252D] idiotas, postea vero Spiritu sancto interius docente fortes, ac subtiliter instructos, ut vocarent ad arcem et moenia civitatis; quia, dum aeternam vitam denuntiant, ad alta nos moenia supernae civitatis levant: quae profecto moenia, nisi humiles, non ascendunt. Unde ab eadem Sapientia protinus subditur: Si quis est parvulus, veniat ad me (Prov. IX). Ac si aperte dicat: Quisquis se magnum aestimat, aditum sibimetipsi ascensumque angustat; quia tanto altius pertingitur, quanto uniuscujusque mens apud se verius humiliatur. Sed quantalibet quisque [Col. 1253A] virtute proficiat, quantalibet scientia excrescat, penetrare non sufficit quanto nos Conditor moderamime regit. Invisibilia bona nobis in coelesti Jerusalem praeparavit, ad quae nos per praedicatores suos misericorditer vocare non desinit. Innumerabilia sunt quae indignis nobis praesenti saeculo contulit, sed multo majora in coelo promittit. Per fidem enim ambulamus, et non per speciem (II Cor. V). Visibilia bona nobis in hac mortali vita praestat, sed ad invisibilia desideranda, per suorum praedicatorum eloquia, nos provocat.

Hanc procul dubio humanae mentis infirmitatem vel ignorantiam, qua impediente, dum in praesenti vita sumus, aeterna gaudia perfecte contemplari non possumus, velum illud praefigurabat quod Domini [Col. 1253B] jussione in medio tabernaculi pendebat, et interiora ab exterioribus ne viderentur, separabat (Exod. XXVI). Sic enim ait Apostolus: Nunc videmus per speculum in aenigmate, tunc autem facie ad faciem (I Cor. XIII) [(57) 1Kb] . Quandiu ergo in hoc mundo sumus, tanquam per speculum veritatem coelestis regni videmus, positi quasi in sanctuario, nondum pervenientes ad Sancta sanctorum. Sancta enim possunt esse ea, quae in praesenti saeculo habere sanctam conversationem possunt; Sancta vero sanctorum in qua semel tantummodo intratur, ad coelum [(58) 1Kb] ubi est propitiatorium et cherubin, ubi et mundis corde apparet Deus. In qua tamen conversatione constituti, id est in praesenti Ecclesia non sine adjutorio sancti Spiritus consistimus. Habemus [Col. 1253C] enim ex uno sancti Spiritus fonte septem lucernas, quae populum Ecclesiae illuminant, id est septemplicem Domini gratiam missam in universum orbem terrarum, quae populos Ecclesiae fulgore Spiritus sancti diversa charismatum claritate illustrat.

Potest quidem oppassum [(59) 1Kb] velum, quod partem tabernaculi interioris occultabat ne prospiceretur, illud praeteritum tempus praefigurare quod fuit sub lege, quia quae lex et prophetae cecinerunt, occulta erant et interjecto velamine non poterant ad plenum intelligi. Sed postea Christus adveniens, tempore passionis, velum illud a summo usque deorsum disrupit (Matth. XXVII), et omnia illa quae [Col. 1253D] erant occulta, per passionem suam ad nostram fidem corroborandam revelavit, dicente Apostolo: Nobis autem revelavit Deus per Spiritum suum (I Cor. II). Revera sancti apostoli, caeterique discipuli, ante adventum Spiritus sancti pauci numero, infirmi ad toleranda incredulorum adversa, et ad praedicanda sponsi et sponsae, Christi videlicet et Ecclesiae sacramenta, indocti erant. Sancta quippe Ecclesia quando in solis apostolis erat, nec seipsam nec alios lacte praedicationis nutrire sufficiebat.

De qua Salomon ait in Cantico spiritualis amoris: Soror nostra parva est, et ubera non habet [Col. 1254A] (Cant. VIII). Quid Petrus caeterique discipuli aliis praedicarent, cum in domo una inclusi, foris apparere non auderent? Parva itaque tunc temporis Ecclesia erat, et ubera non habebat, qui post Domini nostri Jesu Christi resurrectionem Judaeorum metu perterrita, non dico praedicare, sed etiam videri timebat [(60) 1Kb] Sicut uniuscujusque hominis, sic sanctae Ecclesiae aetas describitur. Parvula igitur tunc erat, cum a nativitate recens Verbum vitae praedicare non poterat; ubera non habebat, quia nimirum priusquam proficeret per incrementa virtutis, infirmis quibusque auditoribus praebere non potuit verba praedicationis. Adulta vero Ecclesia dicitur, quando, Dei Verbo copulata sanctoque repleta Spiritu, per praedicationis ministerium in filiorum [Col. 1254B] conceptione fecundatur, quos exhortando parturit, convertendo parit. De hac ejus aetate in Cantico amoris Domino dicitur: »Adolescentulae dilexerunt te (Cant. I).« Universae quippe Ecclesiae, ut ait Beatus Gregorius in Moralibus, quia unam catholicam Ecclesiam faciunt, adolescentulae vocantur, non jam vetustae per culpam sed novellae per gratiam [(61) 1Kb] ; non senio steriles, sed aetate mentis ad spiritualem congruae fecunditatem. Vel per adolescentulas sanctae animae designantur, quae baptismatis aqua per Spiritum sanctum regenerantur, et in novam Christi vitam per novum testamentum transferuntur. Sed cum haec sancta Ecclesia catholica temporibus Antichristi, jam quasi quodam senio debilitata, malitia [Col. 1254C] abundante et multorum charitate refrigescente, per praedicationem filios parere interdum desierit, fecunditatis antiquae reminiscens quasi querimoniam faciendo cum beato Job dicere poterit:

Sicut fui in diebus adolescentiae meae quando secreto Deus erat in tabernaculo meo (Job. XXIX) [(62) 1Kb] . Ac si apertius diceret: Quis mihi tribuat, ut sim sicut fui in diebus adolescentiae meae? quamvis post eosdem dies quibus a persecutoribus graviter deprimetur, jam tamen circa ipsum finem temporum grandi praedicationis virtute roborabitur. Nam susceptis ad plenum gentibus omnem Israeliticum populum, qui tunc inventus fuerit, in suae fidei sinum trahet. Scriptum quippe est: Donec plenitudo gentium intraret et sic omnis Israel [Col. 1254D] salvus fieret (Rom. XI). Tempore illo, ut credimus, cum Synagoga sanctam Ecclesiam viderit in Christi amore perseverantem, incorruptam fidem conservantem, libenter adversa pro justitia sustinentem, Christum Deum verum et hominem cum Patre et Spiritu sancto unum Deum esse praedicantem, omnes gentes ad fidem vocantem, ab ignorantiae somno excitata dictura est: Heu me misera [(63) 1Kb] diuque decepta! quid mihi profuit quod tam longo tempore infidelis permansi? Prophetis de Christi incarnatione praedicantibus non credidi, Christum pro salute mea de coelo a Deo Patre missum [Col. 1255A] non recepi; sed, quod est gravius, multis affectum injuriis, cruci affixum, morti tradidi, illius apostolos salutis mihi verbum praedicantes verberibus afflictos longe a provincia expuli, sicque usque in praesens tempus in tenebris ignorantiae ambulavi, et veritatis lumen omnino ignoravi. Cum ergo circa finem mundi, ut dictum est, plenitudo gentium intraverit, tunc Synagoga divinitus illustrata, de transactis sacrilegiis, caeterisque peccatis poenitentiam agens sanctae matris Ecclesiae gremium fideliter intrabit. In persona cujus Salomon in Cantico spiritualis amoris figurate loquitur, dicens:

Nescivi: anima mea conturbavit me propter quadrigas Aminadab [(64) 1Kb] . Ac si diceret: Tot virtutes [Col. 1255B] in sancta Ecclesia fieri videns, quare tanto tempore per illicita erravi? quare incredula perstiti? Cur tandiu per infidelitatem meam in tenebris ignorantiae remansi? Sed propter quadrigas Aminadab Synagoga conturbatur, qui quandoque per Christi Evangelium ad fidem suscipiendam excitabitur. Aminadab quippe spontaneus populi mei interpretatur. Et bene procul dubio Christus Jesus a Patre missus spontaneus populi mei dicitur, quia vere spontanea charitate ad populum salvandum descendit, et, ut nos a morte relevaret, pia voluntate ac benigna gratia mortem in cruce suscepit. Unde ipse bonus pastor ad Patrem ait: Voluntarie sacrificabo tibi, et confitebor nomini tuo, Domine, [Col. 1255C] quoniam bonum est (Psal. LIII). Unde etiam Psalmista in persona Ecclesiae loquitur, dicens: Exaudi me, Domine quoniam benigna est misericordia tua; secundum multitudinem miserationum tuarum respice in me (Psal. LXVIII). Propter quadrigas ergo Aminadab Synagoga conturbatur; quia tandem cum quatuor Christi Evangelia in mundo currentia, et in cordibus hominum ferventia per fidem contemplata fuerit, mox de infidelitatis suae tenebris confundetur, et oborta confusione salubri ad poenitentiam commovebitur. Cui Ecclesia benigna loquitur, dicens:

Revertere, revertere, Sunamitis; revertere, ut intueamur te (Cant. VI). Sunamitis quippe captiva interpretatur. Vocatur ergo Sunamitis ut revertatur, [Col. 1255D] quia Synagogae in fine mundi fides per sanctam Ecclesiam catholicam Deo offeretur, ut dignitatem pristinam recipiat, quae sub infidelitatis jugo a daemonibus captivabatur. Et bene quater reverti admonetur, quia in quatuor mundi partes modo Judaei dispersi sunt, qui ubicunque tunc fuerint, ut dictum est, in fine convertentur, sicut praedictum est per prophetam: Si fuerit numerus filiorum Israel sicut arena maris, reliquiae salvae fient (Isa. X). Revertatur ergo Sunamitis, ut eam intueamur, id est Synagoga ad fidem convertatur, et in poenitentia sua omni Ecclesiae ostendat, quantum malum fecerit, quamque detestabile sacrilegium commiserit, [Col. 1256A] quando Deum et hominem Jesum Christum in cruce suspendit. Sed protinus cum Ecclesia finem Synagogae intueri appetit, sponsus, scilicet Christus, congratulando quasi interrogans, dicit:

Quid videbis in Sunamite, nisi choros castrorum (Cant. VII). Castra quippe militantium sunt. Castra ergo in Sunamite videbuntur, quia pro fide, quam modo impugnat, tunc robuste contra perfidos praeliabitur. Sancta ergo Ecclesia, ut dictum est, ante adventum sancti Spiritus parva et timida erat, ideoque praedicare non audebat, et ubera non habebat, quia suos auditores lacte praedicationis nutrire non poterat. At postquam Spiritus sancti dona percepit, statim miraculis coruscavit, virtutibus profecit, ministerio praedicationis [Col. 1256B] multos in fide generavit, minas regum ac principum contempsit, et usque ad fines orbis terrarum, divina protegente gratia, sese dilatavit. Dei namque et Virginis Filius, qui eam voluntate Patris proprio sanguine redemit, jugiter illam unctione sancti Spiritus ungit, et dulcedine sanctissimae suae praedicationis reficit, atque ad aemulandum charismata meliora semper igne charitatis succendit.

Unde Ezechiel propheta typice loquens, ait: Erat super similitudinem throni similitudo quasi aspectus hominis desuper, et velut aspectus ignis, intrinsecus ejus per circuitum, a lumbis ejus et desuper. Et a lumbis ejus usque deorsum, vidi quasi speciem ignis splendentis in circuitu (Ezech. I). Quod beatus [Col. 1256C] Gregorius exponens, ait [(65) 1Kb] : Quid est quod Mediator Dei et hominum, etc., usque ad ne a nobis modo in aeterna et infinita claritate videatur. Unde et in Canticis canticorum eidem Dei et Virginis Filio a sponsa dicitur: Fuge, dilecte mi (Cant. VIII). Dilectus fugit, quia in coelum ascendens, et in Dei Patris dextera sedens, ne a mortalibus in hac praesenti vita adhuc positis perfecte videri possit, sese absentavit. Ad ipsum itaque, fratres charissimi, necesse est ut oculos mentis dirigamus, ipsum cum Patre et Spiritu sancto in omnibus et super omnia diligamus, et in quantum possumus, illius mandata perficere studeamus. Vere illius discipuli sumus, si ejus mandata sine querela custodimus.

Unde ipse discipulos suos, imo omnes nos admonens, [Col. 1256D] ait: Si diligitis me, mandata mea servate (Joan. XIV). Exhibitio operis indicium est dilectionis. Et ego, inquit, rogabo Patrem, et alium Paracletum dabit vobis, ut maneat vobiscum in aeternum (ibid.). Rogat Patrem per humanitatem, qui dat cum Patre per divinitatem. Et alium Paracletum, id est consolatorem, dabit vobis ut maneat vobiscum, sicut ego sum vobis praesens carne, ad hoc videlicet, ut vos doceat, illustret, et alia hujusmodi faciat et post ad videndam in aeternum divinae majestatis essentiam introducat. Quomodo monet diligere, et mandata servare, ut accipiant Spiritum sanctum, quem nisi habent, non possunt diligere, non mandata [Col. 1257A] servare? Sed habebant minus occulte et accepturi erant amplius manifeste, ut eis innotesceret quod habebant. Non habent spirituales oculos mundi amatores, quibus Spiritum sanctum videant, nec carnalibus oculis illum possunt videre, quia Spiritus sanctus non apparuit indutus humanitate. Dabit vobis, inquit, Pater Spiritum veritatis, scilicet Sanctum, qui Patri et Filio consubstantialis est, et coaeternus; quem mundus, id est populus mundana diligens, non potest accipere, quia non videt eum, nec scit eum; quia videlicet oculos non habet spirituales, quibus invisibiliter Spiritus sanctus videtur. Vos autem cognoscetis eum, quia apud vos manebit, et in vobis erit. Ac si aperte dicat: In vobis erit, ut maneat; non manebit, ut sit; quia prius [Col. 1257B] esse alicubi, quam manere, ut hospes apud alium visibiliter, sed jam in eis est, et ideo ab eis cognosci potest, non a mundi amatoribus.

Sequitur: Non relinquam vos orphanos; veniam ad vos. Ac si diceret: Non relinquam vos quasi extraneos, sed sicut pius Pater veniam ad vos post resurrectionem carne, praesentia autem Deitatis semper. Non ita dabitur Spiritus sanctus pro me, ut ego etiam non sim vobiscum. Pupilli, ut Etymologiarum [(66) 1Kb] Isidorus ait [(67) 1Kb] , non pro conditione, sed pro aetate puerili vocantur. Pupilli autem dicti, quasi sine oculis, hoc est a parentibus orbati. Hi autem vere pupilli dicuntur, quorum patres ante decesserunt, quam ab eis nomen acciperent; caeteri vero orbi dicuntur. Orphani iidem sunt qui et pupilli, sed [Col. 1257C] illud nomen Graecum est, hoc Latinum: nam et in psalmo, ubi legitur: »Pupillo tu eris adjutor (Psal. IX),« Graecus habet, »orphano:« orphani ergo Graece, pupilli dicuntur Latine.

Iterum Deus et homo Jesus Christus ad suorum consolationem discipulorum subjungit, dicens: Adhuc modicum, et mundus me jam non videt. Quasi diceret: Mundus, qui modo me videt oculis carnis, post modicum non videbit; quia postquam resurrexero, auferetur ab impiis, ne videant gloriam resurrectionis, quae solis dabitur videre justis. Vos autem, o filioli mei, videtis me, quia ego, qui sum vera vita, vivo, et vos in me vivetis. In illo die, quando vos vivetis, cognoscetis, quod modo creditis, [Col. 1257D] videlicet, quia ut radius in sole, ego in Patre meo; unum cum ipso; et vos in me, ut palmites in vite, et ego sum in vobis, ut pater in filiis. Sequitur: Qui habet mandata mea, et servat ea, ille est qui diligit me. Ac si aperte dicat: Non solum vos, o apostoli, videbitis et cognoscetis haec supradicta, sed etiam quicunque habet mandata mea in memoria, et servat in vita, vel habet faciendo, et servat perseverando; ille est qui diligit me. Qui autem diligit me, quis fructus in hoc? Diligetur, videlicet, a Patre meo; et ego diligam eum et manifestabo ei meipsum. Ac si diceret: Ad hoc diligam, ut meipsum illi manifestem, quia etiam nunc diligo eum. [Col. 1258A] Si quis diligit me, sermonem meum servabit. Causa est dilectio, quae probatur in custodia sermonum; et Pater meus diliget eum, et ad eum veniemus, et mansionem apud eum faciemus. Venit Deus ad hominem, dum homo venit ad Deum. Venit homo credendo, obediendo, intuendo, capiendo. Deus autem ad hominem venit subveniendo, illuminando et implendo. Ego, inquit, et Pater veniemus, et mansionem apud illum, qui me diligit, faciemus: mansio illa, visio et dilectio procul dubio non erit transitoria, sed aeterna. Charitas facit habitare in domo in aeternum, in qua Pater cum Filio et Spiritu sancto mansionem facit. Sequitur:

Qui non diligit me, sermones meos non servat. Quicunque Christum Deum et hominem non diligunt, [Col. 1258B] ejusque sermones non servant, nunquam Patrem, et Filium, et Spiritum sanctum in forma Dei visuri sunt, quamvis formam servi, id est humanitatem Christi ad suam damnationem videant. Iterum subjungens, ait: Et sermonem, quem audistis, non est meus: sed ejus, qui misit me, Patris. Quia non est suum verbum, sed Patris, et quia se voluit intelligi singulariter, dixit: Sermonem quem audistis, non est meus, qui prius pluraliter dixerat: Sermones meos non servat.

Sequitur: Haec locutus sum vobis apud vos manens, corporali videlicet praesentia, quae si jam aufertur, ne timeatis; quia Paracletus Spiritus sanctus quem mittet Pater in nomine meo, ille vos docebit omnia, et suggeret vobis omnia, scilicet ab occulto, [Col. 1258C] non quod inferior sit; vel commemorabit vos, id est faciet vos memores omnium, quaecunque dixero vobis: Pacem relinquo vobis, pacem meam do vobis, non quomodo mundus dat, ego do vobis. Ascensurus ad dexteram Dei Patris, ait discipulis suis, imo omnibus Ecclesiae filiis: Pacem relinquo vobis; et repetens de eadem: Pacem meam do vobis. Pax est in hoc saeculo, in qua manentes hostem vincimus, si invicem diligimus, et de occultis invicem non judicamus. Pax erit in futuro, cum sine timore inimici regnabimus, ubi alter ab altero non poterit dissentire, ubi omnia nuda et aperta erunt, et laus unicuique a Deo erit. In Christo autem et a Christo est utraque pax. Ipse enim est pax nostra, [Col. 1258D] qui fecit utraque unum (Ephes. II); et eum credimus, quia est; et eum videbimus sicuti est (I Joan. III). Unde quod dixit, pacem meam, a posteriori, etiam ad prius subaudiendum est. Vel in hoc saeculo est pax nostra, quae est aliqua, et non plena; in futuro autem est sua, ubi nihil repugnat.

Sequitur: Non turbetur cor vestrum, neque formidet. Ac si diceret: Ego do vobis unum et firmum cor, et ut semper illud sursum habeatis. Quia igitur in pace vos relinquo, non turbetur cor vestrum de hoc, quod dixi, vado ad Patrem (quasi pastoris absentia lupus gregem invadat) quia, si ut homo vado, praesens ut Deus sum. Audistis, quia ego [Col. 1259A] dixi vobis: Vado, et venio ad vos. Vado corpore, et maneo in vobis divinitate; vel nunc a vobis recedo carne, sed tempore judicii veniam ad vos praesentia corporali. Si diligeretis me, gauderetis utique, quia vado ad Patrem; quia Pater major me est. Ac si aperte dicat: Si diligeretis me, gauderetis utique, quia humanae naturae gratulandum est, quae levatur ad dexteram Patris in quo idem speratur coelum, quia Pater, secundum humanitatem quam assumpsi, major me est. Et nunc dixi vobis priusquam fiat; ut cum factum fuerit, credatis. Non dixit, cum factum videritis, quia nec laus vel meritum fidei, imo nec fides est de hoc quod videtur, sed de eo quod non videtur. Sed ait: Ut cum factum fuerit, credatis, videlicet me esse Filium Dei, non nova [Col. 1259B] fide quia et prius credidistis, sed tunc aucta et perfecta erit. Nam cum Dei et Virginis Filius postquam coenavit, scilicet antequam a discipulo traderetur, apostolis caeterisque, qui cum eis erant, haec diceret, parva in eis tunc, et imperfecta fides erat: et cum ipse pius magister pro totius mundi salute postea in cruce moreretur, fere nulla; quia, ut dictum est, de his quae videntur non est fides. De resurrectione ergo Christi, et in coelum ascensione, atque sancti Spiritus illustratione, fide et virtutibus profecerunt; qui antea dubii ac debiles fuerant.

Sequitur: Jam non multa loquar vobiscum: venit enim princeps mundi hujus, et in me non habet quidquam. Quasi diceret: Venit princeps mundi hujus, [Col. 1259C] scilicet diabolus qui vere est princeps impiorum hominum, testante Domino, qui ait ad beatum Job: Ipse est rex super omnes filios superbiae (Job XLI), et in me non habet quidquam, videlicet ullum omnino peccatum, quod ad se pertineat: Sed ut cognoscat mundus, quia diligo Patrem, et sicut mandatum dedit mihi Pater, sic facio. Quasi diceretur: Cur igitur moreris, o Christe, qui nullum peccatum habes? Ideo scilicet, quia, sicut mandatum dedit mihi Pater, sic facio. Ab ipso antequam coelum et terra fieret, processi; ipso mittente, ad redemptionem humani generis veni; et sine intermissione facio, quae placita sunt illi. Non ergo turbetur cor vestrum, o filioli mei, neque formidet, quia etsi [Col. 1259D] recedo a vobis corpore, tamen usque ad consummationem mundi praesens sum divinitate. Nam et Deus Pater Spiritum Paracletum in nomine meo ad consolationem vestram mittet, qui vos de omnibus perfecte erudiet, et inter hujus mundi adversa potenter sapienterque custodiet.

Ipse enim Spiritus sanctus, ut ait beatus Isidorus [(68) 1Kb] , ideo praedicatur Deus, quia ex Patre Filioque procedit, et ejusdem substantiae est. Neque enim [Col. 1260A] aliud de Patre procedere potuit, quam quod ipse est Pater. Spiritus [(68*) 1Kb] sanctus autem dictus, secundum id quod ad aliquid refertur, spirans; et utique spiritu inspirans est, et ex eo appellatus Spiritus est. Proprio autem modo quodam dicitur Spiritus sanctus, secundum videlicet quod refertur ad Patrem et Filium, quod eorum Spiritus sit. Nam et hoc nomen, quod Spiritus dicitur, non semper secundum id quod refertur ad aliquid; sed secundum id quod ad aliquam naturam significat. Ideo igitur Spiritus Dei sanctus vocatur, quia Patris et Filii sanctitas est. Nam cum et Pater sit Spiritus, et Filius secundum divinitatem Spiritus, et Pater sanctus, et Filius sanctus; proprie tamen ipse vocatur Spiritus sanctus, tanquam sanctitas coessentialis et consubstantialis [Col. 1260B] amborum. Spiritus sanctus, ut ait beatus Isidorus, ideo non dicitur genitus, ne duo in Trinitate Filii opinentur. Ideo non praedicatur ingenitus, ne duo Patres in ipsa Trinitate credantur. Procedens autem dicitur testimonio [(69) 1Kb] Domini dicentis: »Adhuc multa habeo vobis dicere; sed non potestis portare modo: cum autem venerit ille Spiritus veritatis, docebit vos omnem veritatem (Joan. XVI).« Et post pauca: Ille me clarificabit, quia de meo accipiet, et annuntiabit vobis (ibid.). Hic autem non solum natura procedit, sed semper ad peragenda opera Trinitatis indesinenter procedit. Hoc autem interest inter nascentem Filium, et procedentem Spiritum sanctum quia Filius ex uno nascitur, Spiritus sanctus [Col. 1260C] ex utroque procedit. Unde ait Apostolus: Qui autem spiritum Christi non habet, hic non est ejus (Rom. VIII). Spiritus sanctus ex opere etiam angelus intelligitur. Sic enim de illo legitur: Quae ventura sunt annuntiabit vobis (Joan. XVI). Angelus utique Graece, Latine nuntius interpretatur. Unde et duo angeli apparuerunt Loth (Gen. XIX), per quos intelligimus Filium et Spiritum sanctum: nam Pater nunquam legitur missus. Spiritus sanctus, quod Paracletus dicitur, a consolatione vocatur. Paraclisis enim Graece, Latine consolatio appellatur. Christus enim eum apostolis lugentibus misit, postquam ab eorum oculis ipse in coelum ascendit. Consolator enim Spiritus tristibus mittitur, secundum illam ejusdem Domini sententiam dicentis: Beati [Col. 1260D] qui lugent, quoniam ipsi consolabuntur (Matth. V). Ipse etiam dixit: Tunc lugebunt filii sponsi, cum ab eis ablatus fuerit sponsus (Matth. IX). Item Paracletus dicitur, pro eo quod consolationem praestet animabus, quae temporale gaudium amittunt. Alii Paracletum, Latine oratorem vel advocatum interpretantur. Ipse enim Spiritus sanctus dicit, ipse docet, per ipsum datur sermo sapientiae, ab ipso sancta Scriptura inspirata est. Unde est illud: Non vos estis [Col. 1261A] qui loquimini, sed Spiritus Patris vestri loquitur in vobis (Matth. X).

Spiritus sanctus ideo septiformis nuncupatur, propter dona videlicet, quae de unita ejus plenitudine particulatim quique, ut digni sunt, consequi promerentur. Ipse est enim spiritus sapientiae et intellectus, spiritus consilii et fortitudinis, spiritus scientiae et pietatis, et spiritus timoris Domini. Spiritus autem principalis in psalmo quinquagesimo legitur, ubi quia tertio Spiritus repetitur, nonnulli Trinitatem intellexerunt; ideo scilicet, quia, sicut legitur: »Deus spiritus est (Joan. IV).« Quod enim non est corpus, et tamen est, videtur restare, ut spiritus sit. Intelligunt ergo ibi nonnulli Trinitatem significari (Psal. L); in spiritu scilicet principali Patrem, in spiritu [Col. 1261B] recto Filium, in Spiritu sancto Spiritum sanctum. Spiritus sanctus ideo donum dicitur, eo quod datur. A dando enim donum est nuncupatum. Notissimum est enim, Dominum Jesum Christum cum post resurrectionem suam a mortuis ascendisset in coelum, dedisse Spiritum sanctum quo credentes repleti, linguis omnium gentium loquebantur (Act. II). In tantum enim donum Dei est, in quantum datur eis, qui per eum diligunt Deum. Apud se enim Deus est; apud nos autem donum est. Sempiterne enim Spiritus sanctus donum est, distribuens singulis gratiarum dona, prout vult (I Cor. XII). Nam et prophetias, quibus vult, impertitur; et peccata, quibus vult, dimittit. Nam peccata sine Spiritu sancto non condonantur. Spiritus sanctus inde proprie charitas nuncupatur, [Col. 1261C] vel quia naturaliter eos, a quibus procedit, conjungit, et se unum cum eis esse ostendit; sive quia in nobis id agit, ut in Deo maneamus, et ipse in nobis. Unde et in donis Dei nihil majus est charitate, et nullum majus donum Dei quam Spiritus sanctus. Ipse est et gratia, quae, quia non meritis nostris, sed voluntate divina gratis datur, inde gratia nuncupatur. Sicut autem unicum Dei Verbum proprie vocamus nomine Sapientiae, cum sit universaliter Spiritus sanctus, et ipse Pater sapientia, ita Spiritus sanctus proprie nuncupatur vocabulo charitatis, cum sit et Pater et Filius universaliter charitas.

Spiritus sanctus digitus Dei esse in libris Evangeliorum [Col. 1261D] apertissime declaratur. Cum enim unus evangelistarum dixisset: »In digito Dei ejicio daemonia (Luc. XI),« alius hoc idem ita dixit: »In Spiritu Dei ejicio daemonia (Matth. XII).« Unde et digito Dei scripta est lex data die quinquagesimo ab occisione agni (Exod. XXXI), et die quinquagesimo venit Spiritus sanctus a passione Domini nostri, id est Christi. Ideo autem digitus Dei dicitur, ut ejus operatoria virtus cum Patre et Filio significetur. Unde et Paulus ait: »Haec autem omnia operatur unus, atque idem Spiritus, dividens singulis prout vult (I Cor. XII).« Sicut autem per baptismum in Christo morimur et renascimur; ita Spiritu sancto signamur, quod est digitus Dei, et spirituale signaculum.

[Col. 1262A] Spiritus sanctus idcirco in columbae specie venisse scribitur, ut natura ejus per avem simplicitatis, et innocentiae declaretur. Unde in Evangelio Dominus inter caetera ait: »Estote simplices sicut columbae (Matth. X).« Haec enim avis corporaliter felle caret, habens tantum innocentiam et amorem. Spiritus sanctus ideo nomine ignis appellatur, videlicet propter quod in Actibus apostolorum per divisionem linguarum ut ignis apparuit, qui et insedit super unumquemque eorum (Act. II). Propterea autem diversarum linguarum gratiam apostolis dedit, ut idonei efficerentur fidelium eruditione populorum. Quod vero super singulos sedisse memoratur, id causae est, ut intelligatur per plures non fuisse divisus, sed mansisse in singulis totus, sicut fere ignibus mos est. [Col. 1262B] Hanc enim habet naturam ignis accensus ut quanti ad eum quantique ad crinem purpurei splendoris ejus aspexerint, tantis visum suae lucis impertiat, tantis ministerium sui muneris tribuat, et ipse nihilominus in sui integritate permaneat.

Spiritus sanctus nomine aquae appellatur in Evangelio, Domino clamante et dicente: »Si quis sitit, veniat ad me et bibat, et flumina de ventre ejus fluent aquae vivae (Joan. VII).« Evangelista autem exposuit, unde diceret: secutus enim ait: »Hoc autem dicebat de Spiritu, quem accepturi erant credentes in eum.« Sed aliud est aqua sacramenti, aliud aqua, quae significat Spiritum Dei. Aqua enim sacramenti visibilis est, aqua Spiritus invisibilis. Ista abluit corpus, et significat quod fit in anima. Per illum [Col. 1262C] autem Spiritum sanctum ipsa anima mundatur, et signatur. Spiritus sanctus ideo unctio dicitur, Joanne testante apostolo (I Joan. II), quia, sicut oleum naturali pondere superfertur omni liquori, ita in principio superferebatur Spiritus aquis. Unde et Dominus oleo exsultationis (Psal. XLIV), hoc est Spiritu sancto, legitur fuisse unctus. Sed et Joannes apostolus Spiritum sanctum unctionem vocat, dicens: »Et vos unctionem quam accepistis ab eo, maneat in vobis. Et non necesse habetis ut aliquis doceat vos, sed sicut unctio ejus docet vos de omnibus (I Joan. II),« ipse enim Spiritus sanctus unctio est invisibilis.

Deum itaque, fratres charissimi, attentius exoremus, ut sanctissimi sui amoris unctionem nobis [Col. 1262D] mittat, quae nos de omnibus doceat, videlicet quomodo in eum credere, quid de eo cogitare, loqui, qualiter vel eum timere et diligere debeamus innotescat; vel quomodo illi, sepositis terrenis delectationibus, placere valeamus, interius illustrando, ostendat, atque ad peragendum bonum, quod inspiravit, vires praebeat. Itaque, dulcissimi fratres, quia Deus charitas est, veram vobis invicem charitatem exhibete, sine qua nemo divinae majestatis essentiam poterit videre. Quamvis Pater, et Filius, et Spiritus sanctus universaliter sit charitas, proprie tamen, ut supradictum est, Spiritus sanctus vocabulo charitatis nuncupatur. In charitate ergo qui ambulat, ut beatus Fulgentius ait, nec errare, nec timere poterit, quia ipsa protegit, ipsa dirigit, [Col. 1263A] ipsa ad coelestem patriam hominem perducit. Charitas ergo est via qua itur ad Deum. Sic enim una ex fortissimis catholicae fidei columnis, scilicet Hieronymus, ait: Sicut sine via nemo potest pervenire quo tendit, ita sine charitate nullus valet ad Deum pertingere.

Haec via quindecim habet gradus, quos consequenter enumerat Paulus apostolus, dicens: Charitas patiens est, benigna est, non aemulatur, non agit perperam, non inflatur, non est ambitiosa, non quaerit quae sua sunt; non irritatur, non cogitat malum, non gaudet super iniquitate, congaudet autem veritati; omnia suffert, omnia credit, omnia sperat, omnia sustinet (I Cor. XIII). Ad perfectionem utique pervenire poterit, quisquis divino auxilio adjutus [Col. 1263B] hos quindecim gradus pie conscenderit. Per illos igitur quasi de virtute in virtutem bene operando gradatim necesse est ascendamus, atque ad utilitatem audientium eos vel breviter exponamus, nimirum nos oportet juste et religiose vivere, et parvulis spiritualem panem frangere.

Charitas ergo, ut praediximus, patiens est; quia voluntarie pro Christi et proximi amore adversa patitur, nec reddit malum pro malo, etiam cum possit. Benigna est; quia gratis sua largitur, et afflictis pie compatitur, inimicos cibat, et pro illis libenter orat. Non aemulatur; quia non invidet, imo alterius bonis congratulatur. Non agit perperam; quia nihil perverse cogitat, nihil fraudulenter [Col. 1263C] agit: habet enim pectus simplex ad omne opus bonum apertum, et affectu charitatis plenum. Non inflatur, quia de suis bonis operibus non in se, sed in Domino gloriatur. Non est ambitiosa, quia qui Deum videre desiderat; non ambit, scilicet honores saeculi non concupiscit, imo despicit, et eligit abjectus esse in domo Dei magis quam habitare in tabernaculis peccatorum (Psal. LXXXIII). Non quaerit quae sua sunt, quia non propria communibus, sed communia propriis anteponit, nec quod suum est repetit secundum Evangelii praeceptum (Luc. VI), sed magis fraudem patienter patitur. Non irritatur, quia videlicet non provocatur ad iram sed semper vitat lites, et occasiones litium. Non cogitat malum, quia securam et non suspiciosam [Col. 1263D] habet conscientiam, nec patulas habet aures rumoribus vel detractionibus. Non gaudet super iniquitate; imo condolet tribulationibus et angustiis miserorum, et compatitur oppressionibus innocentum. Congaudet autem veritati, quia laudat divinae justitiae sententiam super retributionem tam bonorum quam malorum. Omnia suffert; quia, quamvis videat malos prosperari, et bonos opprimi, non tamen inde turbatur. Omnia credit, quae consona sunt fidei et veritati. Omnia sperat; quia certa est a Deo compleri promissa. Omnia sustinet; quia, licet differantur promissa, longanimis est in spe, nec potest inde moveri jam victo saeculo, in illa parte futurae beatitudinis firmata.

[Col. 1264A] Vere et merito dicitur longanimis ille qui ad quintum decimum gradum hunc ascendit; quia, scilicet longum habet animum, qui in terra positus, jam tenet coelum, et pulsat ad Dei thronum. Ad hunc quintum decimum gradum qui ascenderit nunquam descendet. Ad hunc gradum ascenderat Apostolus, cum dicebat: Quis nos separabit a charitate Christi? (Rom. VIII), etc. Pauci sunt modo, qui ad hunc gradum perveniant. Scit Deus, si aliquis nostrum modo est vel saltem in primo gradu; quia quomodo patiemur inimicos, qui nec etiam patres nostros patimur? In primo gradu charitas patiens est. Qui ergo hunc primum gradum in moribus non tenet, ad summum pervenire non potest. At postquam Dei servus hos quindecim gradus ascenderit, [Col. 1264B] ad perfectionem illam perveniet, quam idem Apostolus indicat, ubi ait: Charitas nunquam excidit (I Cor. XIII). Hi sunt quindecim gradus templi, quibus ab exteriore parte ascendebatur in Sancta sanctorum. Haec scilicet charitas est illa scala Jacob, quam vidit in somnis capite super lapidem posito, quia angeli coelum ascendebant (Gen. XXVIII). Charitas in via hujus vitae oculos hominis claudit ab appetitu terrenarum delectationum, et mentem ponit in Christo.

Notandum quia nihil est aliud Deum diligere, nisi quod ipse spiritus hominis Spiritui sancto quadam affectuosa praesentia subjungitur, ipso Spiritu sancto tangente cor diligentis. Unde Paulus apostolus [Col. 1264C] ait: Qui adhaeret Domino, unus spiritus est (I Cor. VI), scilicet cum eo. Inexpertus loquor. Solae animae religiosorum virorum sentiunt et intelligunt illos tam laetificos, tam dulces, tamque solitarios accessus, quibus mens hominis Spiritui sancto, id est divino amori conjungitur. Illi nobis possunt ostendere quanta suavitas, quam delectabilis dulcedo illorum demulceat corda, dum in illa suavi contemplatione solo spiritu et lacrymarum gaudio intendunt. Hanc viam scilicet divini amoris quotidie gradiuntur duae famulae familiarissimae charitati, humilitas videlicet et sollicitudo, et studiose praemonstrant iter volentibus ad Deum ascendere, rectissimeque docent qualiter ascendant. Clamat sollicitudo per Paulum apostolum, dicens: Videte [Col. 1264D] quomodo caute ambuletis; non quasi insipientes, sed ut sapientes (Ephes. V), et per Salomonem admonet, dicens: Non declinetis ad dexteram, neque ad sinistram (Prov. IV). Et iterum: Media charitate constravit (Cant. III). Quasi diceret: Quicunque in moribus charitatem indefessam custodiunt, nihilominus cum electis Dei ad aeternae beatitudinis claritatem pervenire poterunt. Clamat etiam per quemdam philosophum, dicens: Occupate medium firmis viribus. Et per poetam dicitur [(69*) 1Kb] :

. . . . . . medio tutissimus ibis.

Clamat etiam humilitas docens, qualiter ad decimum quintum charitatis gradum ascendere possimus, ubi ait: Cum haec omnia bene feceritis, quae [Col. 1265A] praecepta sunt vobis, dicite: Servi inutiles sumus: quae debuimus facere, fecimus (Luc. XVII). Et iterum: Non nobis, Domine, non nobis; sed nomini tuo da gloriam (Psal. CXIII). Multi ascendere tentaverunt, sed quia sine charitate gradiebantur, ascendere nequaquam potuerunt. Sed quia non est volentis, neque currentis, sed Dei miserentis (Rom. [Col. 1266A] IX), dignum est, fratres charissimi, ut Deum omnipotentem attentius exoremus, quatenus nos per charitatis viam ad seipsum faciat pertingere, et cum electis suis in perpetuum gaudere, qui in Trinitate perfecta vivit et regnat Deus per omnia saecula saeculorum. Amen.



SERMO TRICESIMUS TERTIUS. IN FESTIVITATE SANCTI SPIRITUS II.
[Col. 1265]

[Col. 1265B] Rex Salomon Deo amabilis ac dilectus, in judicio sapiens, in sententia justus, in regno gloriosus atque pacificus, Deique gratia illuminatus ait: Spiritus Domini replevit orbem terrarum; et hoc quod continet omnia, scientiam habet vocis (Sap. I). [(70) 1Kb] . Spiritus Dei ideo sanctus vocatur, quia est sanctitas Patris et Filii. Nam cum et Pater sit Spiritus, et Filius secundum divinitatem sit Spiritus, et quamvis Pater sit sanctus, et Filius sit sanctus; proprie tamen ipse vocatur Spiritus sanctus, tanquam sanctitas coessentialis et consubstantialis amborum. Ideo Spiritus sanctus non dicitur a Patre genitus, sed procedens; ne in Trinitate duo filii suspicentur. Ideo etiam Spiritus sanctus in ipsa Trinitate non vocatur ingenitus, ne duo Patres in [Col. 1265C] Trinitate credantur. Spiritus sanctus procedens dicitur a Patre testimonio Domini dicentis: Multa habeo vobis dicere, sed non potestis illa portare modo. Veniet autem Spiritus veritatis, qui a Patre procedit, et de meo accipiet, et ille vobis annuntiabit omnia (Joan. XVI, XXVI). Hoc interest inter nascentem Filium, et inter procedentem Spiritum sanctum, quod Filius ex uno nascitur, Spiritus sanctus ex utroque procedit. Et ideo dicit Apostolus: Qui spiritum Christi non habet, hic non est ejus (Rom. VIII). Spiritus sanctus ex opere etiam angelus intelligitur: dictum est enim de illo: Et quae ventura sunt, annuntiabit vobis (Joan. XVI). Et utique angelus Graece, Latine nuntius interpretatur. [Col. 1265D] Unde et duo angeli apparuerunt Loth (Gen. XIX), in quibus Dominus singulariter appellatur, per quos intelligimus Filium et Spiritum sanctum. Pater vero nunquam legitur missus. Spiritus sanctus, quod dicitur Paracletus, a consolatione dicitur. Paraclisis enim Graece, Latine consolatio appellatur; Christus eum apostolis lugentibus misit, postquam ab eorum oculis ipse in coelum ascendit; Spiritus sanctus ideo septiformis nuncupatur, quia de unita plenitudine ejus particulatim quique, ut digni sunt, consequi promerentur. Ipse est enim [Col. 1266B] spiritus sapientiae et intellectus, spiritus consilii et fortitudinis, spiritus scientiae et pietatis, spiritus timoris Domini (Isai. XI). (Donum [(71) 1Kb] sancti Spiritus in membris Ecclesiae sigillatim dividitur; et in singulis singula dona distribuit. Christus vero omnem plenitudinem gratiarum habuit, de quo ita legitur: Plenus gratia, et veritate (Joan. I). In Christo igitur omnis plenitudo gratiarum est: nam singulis electis singula dona distribuuntur). Unde et Paulus ait: Haec autem omnia operatur unus atque idem Spiritus, dividens singulis prout vult (I Cor. XII). Sicut autem per baptismum in Christo morimur et renascimur, ita et per Spiritum sanctum signamur, qui est digitus Dei et spirituale signaculum. Spiritus sanctus idcirco in columbae specie [Col. 1266C] super Christum in baptismo descendisse scribitur, ut natura ejus per avem simplicitatis et innocentiae declararetur. Columba enim felle caret, habens tantummodo innocentiam, et amorem. Ideo Spiritus sanctus nomine ignis appellatur, propter quod in hac solemnitate super apostolos per divisionem linguarum sicut ignis apparuit (Act. II). [(72) 1Kb] Ante adventum Domini tantum patriarchae et prophetae [(73) 1Kb] ex omni populo justi donum sancti Spiritus merebantur; post adventum autem Domini cunctis est credentibus distributus, juxta quod per prophetam Joel Dominus loquitur, dicens: Et erit in novissimis diebus: Effundam de Spiritu meo super omnem carnem, et prophetabunt filii vestri, et filiae vestrae [Col. 1266D] (Joel II). Cunctis enim nunc gentibus gratia sancti Spiritus tradita est. Neque in parvis et in paucis, sicut in populo Judaeorum, sed in omni multitudine credentium Spiritus sancti gratia manet. Recte ergo dicitur: Spiritus Domini replevit orbem terrarum, quia adventum Christi non tantum plebis Judaeae sancti prophetantes exspectaverunt, sed fuisse etiam in nationibus multos sanctos viros prophetiae donum habentes, quibus per Spiritum sanctum Christus revelabatur, et a quibus ejus exspectabatur adventus, sicut Job, sicut Balaam, [Col. 1267A] et sicut Sibylla qui utique Christi praedicaverunt adventum.

Sed inter haec sciendum est quia in divisione donorum diversi diversa Dei dona percipiunt. Nec uni homini conceduntur omnia dona, sed ita fit pro humilitatis studio, ut alter habeat quod admiretur in altero. Per gratiam sancti Spiritus alius percipit donum charitatis, alius humilitatis, alius autem patientiae et sobrietatis. Ex donis sancti Spiritus quibusdam datur virtus orandi, quibusdam vigilandi, quibusdam vero jejunandi. Iste per gratiam sancti Spiritus in eleemosynis est largus, ille ad visitandum infirmos et ad sepeliendum mortuos est promptus, atque ille ad docendum proximos suos est voluntarius. Admiratur iste, qualiter ille tam [Col. 1267B] patienter omnia adversa potest sustinere; admiratur ille quomodo iste tam perfecte valet mundum contemnere. Ideo igitur omnia dona sancti Spiritus non dantur uni homini in hoc saeculo, ut alter habeat quod admiretur in altero. Ergo, cum aliquis per gratiam sancti Spiritus aliquod donum accipit, ne forte cum alterius donum subripere desiderat, illud, quod meruit, perdat. Conturbat enim ordinem corporis totum, qui non suo contentus officio subripit alienum. Unusquisque ergo, secundum Apostoli praeceptum, in ea vocatione, qua per gratiam sancti Spiritus vocatus est, permaneat (I Cor. VII). In eadem mensura, et in eodem gradu, quo quisque electus est, perseveret. Alienum non appetat: quod suum non est, non quaerat; quod ad [Col. 1267C] se non pertinet, non concupiscat.

Inter haec, fratres charissimi, quid Lucas evangelista referat, audiamus. Reversi sunt, inquit, apostoli post ascensionem Domini, a monte Oliveti Jerosolymam cum gaudio magno, et erant unanimiter perseverantes in oratione, cum Maria matre Jesu, et fratribus ejus (Act. I). Recte in oratione dicuntur perseverasse, quia virtus boni operis perseverantia est. Incassum quippe bonum opus agitur, si ante consummationem deseratur. Unanimiter ergo in oratione et jejunio perseverabant, quia jam tempus aderat de quo Dominus Judaeis calumniantibus dixerat: Quia non possunt filii sponsi lugere, vel jejunare, quandiu cum ipsis est sponsus, veniet [Col. 1267D] autem dies cum auferetur ab eis sponsus; et tunc jejunabunt (Matth. IX). Sponsus dicitur ab spondendo, id est a promittendo. Recte ergo Dominus noster Jesus Christus dicitur Ecclesiae sponsus et est, quia Spiritum sanctum a Patre et a se procedentem, quem discipulis suis spoponderat hodierno die misit. Thalamus Christi virtus Virginis fuit; Verbum Patris sponsus exstitit. Sponsa vero caro humana fuit. Sancti apostoli hujus sponsi sunt filii, quia ejus unusquisque dicitur filius cujus doctrinam sequitur. Igitur filii sponsi, scilicet sancti apostoli, qui prius lugere et jejunare non poterant, sponso, id est Christo ascendente in coelum, ejus amore [Col. 1268A] atque desiderio accensi, unanimiter in oratione et jejunio perseverantes devote sancti Spiritus dona sibi a Christo promissa exspectabant. Jam pro amore Christi terrena despiciebant, et coelestia desiderabant. Jam pro amore Christi visibilia contemnebant, et ut digni esse mererentur coelestibus donis, summopere elaborabant. Jamque signum dilectionis ejusdem Jesu Christi sponsi sui non solum in cordibus, sed etiam in bonis operibus demonstrabant.

De quo signo idem sponsus, scilicet Dominus noster Jesus Christus in Canticis canticorum sponsae, id est sanctae Ecclesiae, praecepit, dicens: Pone me ut signaculum super cor tuum, et ut signaculum super brachium tuum (Cant. VIII) [(73*) 1Kb] . In [Col. 1268B] corde sunt cogitationes, et in brachio operationes. Tunc veraciter sponsa, id est sancta Ecclesia, Christum super cor et super brachium suum, et signaculum ponit, quando pro amore Christi voluntate et actione bonum opus facit. Sancta quippe Ecclesia ut signum interius et exterius Christum portat, quia in ejus meditationibus quotidie laborat, et in exteriori eum actione imitari bona operando non cessat. De quo signo ipse sponsus eisdem discipulis suis dicebat: Si diligitis me, mandata mea servate (Joan. XIV). Ac si diceret: Hinc apparebit, quia me diligitis, si praecepta mea servaveritis. Exhibitio enim operis indicium est dilectionis. Jam ergo Christum super cor et brachium ut signum posuerant, quia pro amore Christi cogitare, loqui [Col. 1268C] et agere digna non cessabant

Sequitur: Et cum complerentur dies Pentecostes, erant omnes discipuli pariter in eodem loco (Act. II). Pentecoste Graece, Latine, quinquies decem interpretatur. Considerate, fratres dilectissimi, attentius ea quae dicuntur: Erant, inquit, omnes discipuli pariter in eodem loco. Pariter erant corpore, pariter mente, pariter et devotione, pari charitate, pari dilectione, pari amore erant in eodem loco, in eodem situ, et in eodem coenaculo, in oratione perseverantes, et ideo meruerunt accipere Spiritum sanctum a Christo sibi promissum.

Vos igitur, fratres charissimi, sanctorum apostolorum edocti exemplo atque eorum instructi [Col. 1268D] magisterio, sancti Spiritus adventum praestolantes estote pariter in uno loco, hoc est in monasterio: sed inter haec oportet vos scire, quia non sunt pariter in uno loco, qui ab invicem separantur odio; nec sunt pariter in domo una, quos ab invicem disjungit discordia. Certe si longitudo terrarum eos non separat, quos charitas jungit; nec una domus illos continet, quos discordia dividit; nec simul sunt in claustro, quorum mentes superflua et vana requirendo foris vagantur in saeculo. Nec pariter sunt in uno loco, qui corpore consistunt in choro, et cogitatione versantur in foro. Sic ait Dominus in Evangelio: Ubi est thesaurus tuus, ibi est et cor [Col. 1269A] tuum (Matth. VI). Ac si diceret: Ubi est desiderium tuum, ibi est et cor tuum; ubi est delectatio tua, ibi est et cogitatio tua; ubi est cogitatio, ibi est interioris hominis habitatio. Nam ibi quisque secundum interiorem hominem habitare dicitur, ubi cogitatione versatur. Itaque illi, qui delectationem cordis sui constituunt in hujus mundi vanitate, quamvis corpore in uno loco videantur esse, tamen foris diffusi atque divisi sunt mente. Sed ideo mens illorum foris dispergitur in vanitatibus mundi, quia non astringitur catena charitatis Dei. Idcirco animus eorum foris in superfluis rapitur curis, quia non colligitur intus in amorem sui Creatoris. Valde incongruum est servo Dei intra parietes claustri persistere, et animo per plateas civitatis [Col. 1269B] discurrere. Ergo dum corpus est in Ecclesia, mens non sit in platea.

Igitur, dilectissimi, si vere in cordibus vestris Spiritui sancto praeparatis habitaculum, ab invicem non vos separet odium. Si veraciter adventum sancti Spiritus desideratis celebrare, odium et scandalum a cordibus vestris expellite, charitatem et amorem vobis invicem exhibete. Non vos superbia dejiciat, non discordia dividat, non invidia consumat, non iracundia accendat, non odium homicidas faciat, non scandalum inimicos constituat, non vana gloria seducat, non vos jactantia elevet, non cupiditas inflammet, non amor saeculi sollicitet, et secundum Apostoli praeceptum: Nolite contristare Spiritum sanctum Dei, in quo signati estis in die redemptionis; sed omnis amaritudo, et ira, et indignatio, [Col. 1270A] et clamor, et blasphemia tollatur a vobis cum omni malitia (Ephes. IV). Et: Estote invicem benigni, misericordes, donantes invicem, sicut Deus in Christo donavit vobis (ibid.). Habitaculum cordis nostri sanctificatur per gratiam Dei, et per inhabitationem Spiritus sancti, quando intus est charitas, pax, bonitas, benignitas, humilitas, patientia, concordia, mansuetudo, et alia hujusmodi (Galat. V). Hae sunt nostrae interiores divitiae, scilicet boni mores, et virtutes. Si ergo cupitis Spiritum sanctum habitare in cordibus vestris, repellite a vobis scandala et jurgia, lites atque contentiones, quia haec sunt opera carnis; et, sicut ait Apostolus: Qui talia agunt, regnum Dei non consequentur (ibid.).

[Col. 1270B] Etiam, dilectissimi, habitaculum cordis vestri claudatur diabolo, et aperiatur Spiritui sancto: et emundate corda vestra ab omni cogitatione immunda; quia benignus est Spiritus sanctus, et abstinet se a cogitationibus, quae sunt sine discretione, et sine intellectu (Sap. I). Igitur, fratres charissimi, si Christum diligitis, mandata Christi servate, et ille rogabit Patrem, et alium Paracletum, id est consolatorem, dabit vobis (Joan. XIV), qui inter pericula et tentationes praesentis vitae vos custodiet, et perveniendi ad coelum vobis rectum iter ostendet, atque ad videndum faciem Dei Patris a vitiis purgatos vos introducet, et cum electis suis in perpetuum regnare faciet, qui ab eodem Patre et Filio procedit, et in eis essentialiter manet per infinita saeculorum saecula. Amen.



SERMO TRICESIMUS QUARTUS. IN FESTIVITATE SANCTAE TRINITATIS.
[Col. 1269]

[Col. 1269C] [(74) 1Kb] Sciendum, fratres charissimi, atque attentius animo recondendum, quia vera ac pia fide tenendum est, quod Trinitas sit unus et solus verus Deus, ut ait beatus Augustinus in primo libro De Trinitate, scilicet Pater, et Filius, et Spiritus sanctus: et haec Trinitas unius ejusdemque substantiae dicitur, creditur et intelligitur, quae est summum bonum, quod purgatissimis mentibus cernitur. Mentis enim humanae acies invalida in tam excellenti luce non figitur, nisi per justitiam fidei emundetur. De hac igitur re summa et excellentissima cum modestia et timore agendum est, et attentis atque devotis auribus audiendum, ubi quaeritur unitas Trinitatis, Patris scilicet, et Filii, et Spiritus sancti; quia nec periculosius alicubi erratur, [Col. 1269D] nec laboriosius aliquid quaeritur, nec fructuosius aliquid invenitur. Proinde omnis, qui audit et legit ea, quae de ineffabili et inaccessibili Deitatis luce dicuntur, studeat imitari atque servare, quod venerabilis [Col. 1270C] doctor Augustinus in primo libro De Trinitate, de seipso ait: Non pigebit me, inquit, sicubi haesito, quaerere; nec pudebit me, sicubi erro, discere. Quisquis ergo hoc audit vel legit, ubi pariter certus est, pergat mecum; ubi pariter haesitat, quaerat mecum; ubi errorem suum cognoscit, redcat ad me; ubi meum cognoverit, revocet me, et ita ingrediamur simul charitatis viam tendentes ad eum, de quo dictum est: Quaerite faciem ejus semper (Psal. CIV).

Omnes [(75) 1Kb] autem Catholici tractatores, ut in eodem libro beatus Augustinus ait, qui de Trinitate, quae Deus est, scripserunt, hoc intenderunt secundum Scripturas docere, quod Pater, et Filius, et Spiritus sanctus unius sint substantiae, et inseparabili [Col. 1270D] aequalitate unus sit Deus, ut sit unitas in essentia, et pluralitas in personis: ideo videlicet quia non sunt tres dii, sed unus Deus, licet Pater Filium genuerit, et ideo Filius non sit, quia Pater est; [Col. 1271A] Filius, quia a Patre sit genitus, et ideo Pater non sit, quia Filius est; et Spiritus sanctus nec Pater sit nec Filius, sed tantum Patris et Filii Spiritus utrique coaequalis, et ad Trinitatis pertinens unitatem. Teneamus ergo Patrem, et Filium et Spiritum sanctum unum esse naturaliter Deum, ut ait Augustinus in libro De fide ad Petrum; neque tamen ipsum Patrem esse, qui Filius est, nec Filium ipsum esse, qui Pater est, nec Spiritum sanctum ipsum esse, qui Pater est aut Filius. Una est enim Patris, et Filii, et Spiritus sancti essentia, quam Graeci homousion vocant, in qua non est aliud Pater, aliud Filius, et aliud Spiritus sanctus, quamvis personaliter alius sit Pater, alius Filius, atque alius Spiritus sanctus.

[Col. 1271B] Caeterum [(76) 1Kb] ut in primo libro De Trinitate Augustinus docet, primum secundum auctoritates sanctarum Scripturarum, utrum fides ita se habeat, demonstrandum est. Deinde adversus garrulos ratiocinatores elatiores potius quam capaciores, rationibus catholicis, et similitudinibus congruis ad defensionem, et assertionem verae fidei utendum est, ut eorum inquisitionibus satisfacientes, mansuetos plenius instruamus, et illi si nequiverint invenire quod quaerunt, de suis mentibus potius quam de ipsa veritate, vel de nostra dissertione conquerantur.

Proponamus [(77) 1Kb] ergo in medium Veteris ac Novi Testamenti auctoritates, quibus divinae unitatis atque Trinitatis veritas demonstretur. Ac primum ipsa legis exordia occurrant, unde Moyses [Col. 1271C] ait: Audi Israel, Dominus Deus tuus Deus unus est (Deut. VI). Item: Ego sum Dominus Deus tuus qui te eduxi de terra Aegypti, non erunt tibi Dii alii praeter me (Exod. XX). Ecce sic significavit unitatem divinae naturae, cum ait: Deus et Dominus. Nam, ut ait beatus Ambrosius in libro De Trinitate, nomen naturae nomen est potestatis. Item alibi Deus ad Moysem loquens, ait: Ego sum qui sum. Et si quaesierint nomen meum, dic eis: Qui est misit me ad vos (Exod. III). Dicens enim: Ego sum; non, nos sumus; et qui est, non qui sumus; apertissime declaravit unum Deum solum esse. In cantico autem Exodi legitur: Deus [(78) 1Kb] omnipotens nomen ejus (Exod. XV). Non ait, Deum; sed Deus, unitatem [Col. 1271D] volens significare. Personarum quoque pluralitatem, et naturae unitatem simul ostendit in Genesi dicens: Faciamus hominem ad imaginem, et similitudinem nostram (Gen. I). Dicens enim, faciamus, et nostram, pluralitatem personarum ostendit; dicens vero imaginem, unitatem essentiae demonstrat. Ut enim dicit Augustinus in libro De fide ad Petrum: Si in illa natura Patris, et Filii, et Spiritus sancti una esset persona tantum, non diceretur: »Faciamus hominem ad imaginem, et similitudinem nostram.« Cum enim dicit, ad imaginem, ostendit [Col. 1272A] unam essentiae naturam, ad cujus imaginem homo fieret. Cum vero dicit, nostram, ostendit eumdem Deum non unam, sed plures esse personas.

Nunc vero [(79) 1Kb] ad ostendendum personarum pluralitatem, atque essentiae divinae unitatem, alias sanctorum auctoritates inducamus. Ait enim Moyses: In principio creavit Deus coelum et terram (Gen. I). Per Deum significans Patrem, per principium Filium, et pro eo quod apud nos dicitur Deus, Hebraica Veritas habet Heloim, quod est plurale hujus singularis, quod est Hell. Quod ergo non est dictum Hell, quod est Deus; sed Heloim quod potest interpretari dii sive judices, ad pluralitatem personarum refertur, ad quod etiam illud attinere videtur, quod diabolus per serpentem dixit: Eritis sicut dii (Gen. [Col. 1272B] III), pro quo in Hebraeo habetur Heloim. Ac si diceret: Eritis sicut divinae personae. Ille etiam maximus prophetarum et regum David, qui suam caeteris praefert intelligentiam, dicens: Super senes intellexi (Psal. CXVIII), unitatem et aeternitatem divinae naturae ostendens, ait: Dominus nomen est illi (Psal. LXVII). Non dixit Domini, sed Dominus. Alibi etiam ejusdem unitatem et aeternitatem simul ostendens, ait ex persona Dei: Israel, si me audieris, non erit in te Deus recens, neque adorabis Deum alienum (Psal. LXXX). Aliud horum, ut dicit beatus Ambrosius in libro De Trinitate, significat aeternitatem, aliud unitatem substantiae indifferens, ut neque posteriorem Patre nec alterius divinitatis Filium vel Spiritum sanctum esse credamus. Nam [Col. 1272C] si Patre posterior est Filius, vel Spiritus sanctus recens est, et si unius non est divinitatis, alienus est. Sed nec posterior est, quia recens non est, neque alienus, quia ex Patre natus est Filius, et ex Patre et Filio procedit Spiritus sanctus. Alibi quoque distinctionem personarum insinuans, ait: Verbo Domini coeli firmati sunt, et Spiritu oris ejus omnis virtus eorum (Psal. XXXII). Alibi etiam dicit: Benedicat nos Deus, Deus noster, benedicat nos Deus, et metuant eum omnes fines terrae (Psal. LXVI). Trina enim confessio Dei Trinitatem exprimit personarum. Unitatem vero essentiae aperit, cum singulariter subjungit: Metuant eum omnes fines terrae. Isaias quoque dicit se audisse seraphim clamantia: [Col. 1272D] Sanctus, sanctus, sanctus, Dominus Deus Sabaoth (Isai. VI). Per hoc quod dicit ter, Sanctus, Trinitatem significat. Per hoc autem quod subdit, Dominus Deus unitatem essentiae designat. David quoque aeternam Filii generationem aperte insinuat ex persona Filii dicentis: Dominus dixit ad me: Filius meus es tu, ego hodie genui te (Psal. II). De hac etiam ineffabili generatione Isaias ait: Generationem ejus quis enarrabit? (Isai. LIII.) In libro quoque Sapientiae aeternitas Filii cum Patre monstratur, ubi Sapientia ita loquitur: Dominus possedit [Col. 1273A] me in initio viarum suarum antequam quidquam faceret a principio. Ab aeterno ordinata sum, antequam terra fieret, necdum erant abyssi, et ego jam concepta eram, necdum fontes eruperant, necdum montes gravi mole constiterant; ante colles ego parturiebar. Adhuc terram non fecerat, et cardines orbis terrae. Quando praeparabat coelos, aderam; quando appendebat fundamenta terrae, cum eo eram cuncta componens, et delectabar per singulos dies, ludens coram eo (Prov. VIII). Ecce apertum de aeterna genitura testimonium, quo ipsa Sapientia perhibet se ante mundum conceptam esse, et parturiri genitam, et apud Patrem aeternaliter existere. Ipsa etiam alibi ait: Ego ex ore Altissimi prodii primogenita ante omnem creaturam (Eccli. XXIV). Michaeas quoque propheta [Col. 1273B] aeternam Verbi generationem, et temporalem ex Maria simul insinuat, dicens: Et tu Bethlehem Ephrata, parvulus es in millibus Juda. Ex te egredietur qui sit dominator in Israel, et egressus ejus ab initio, a diebus aeternitatis (Mich. V).

De Spiritu sancto [(80) 1Kb] etiam expressa in Veteri Testamento documenta habemus. In Genesi etenim sic legitur: Spiritus Domini ferebatur super aquus (Gen. I). Et David dicit: Quo ibo a Spiritu tuo, et quo a facie tua fugiam? (Psal. XXXVIII.) Sic etiam in libro Sapientiae legitur: Spiritus sanctus disciplinae effugiet fictum, et abstinet se a cogitationibus, quae sunt sine intellectu. Benignus est enim Spiritus sapientiae (Sap. I). Isaias quoque ait: Spiritus [Col. 1273C] Domini super me, eo quod unxerit me (Isai. LXI).

Nunc [(81) 1Kb] post testimonia Veteris Testamenti, de fide Trinitatis et unitatis, ad Novi Testamenti auctoritates accedamus, ut in medio duorum animalium cognoscatur veritas, et forcipe de altari sumatur calculus, quo tangantur ora fidelium. Dominus itaque unitatem divinae essentiae ac personarum Trinitatem aperte insinuat, dicens apostolis: Ite, baptizate omnes gentes in nomine Patris, et Filii, et Spiritus sancti (Matth. XXVIII). In nomine utique ait, ut ait beatus Ambrosius in primo libro De Trinitate, non in nominibus, ut unitas essentiae ostendatur. Per nomina tria, quae supposuit tres esse personas declaravit. Ipse etiam in Evangelio ait: Ego et Pater unum sumus (Joan. X). Unum dixit, [Col. 1273D] ut ait Ambrosius in eodem libro, ne fiat discretio potestatis vel naturae. Etiam et addixit, sumus, ut Patrem Filiumque cognoscas, scilicet ut perfectus Pater Filium perfectum genuisse credatur; et quod Pater et Filius unum sint, non confusione, sed unitate naturae. Beatus quoque Joannes in Epistola canonica ait: Tres sunt, qui testimonium dant in coelo: Pater, Verbum et Spiritus sanctus; et hi tres unum sunt (I Joan. V). Ipse etiam in initio sui Evangelii ait: In principio erat Verbum, et Verbum erat apud Deum, et Deus erat Verbum (Joan. I). Ubi aperte ostendit Filium semper et aeternaliter [Col. 1274A] fuisse apud Patrem, ut alium apud alium. Apostolus quoque Trinitatem aperte ostendit, dicens: Misit Deus Spiritum Filii sui in corda nostra (Galat. IV). Et alibi: Si Spiritus ejus, qui suscitavit Jesum habitat in vobis (Rom. VIII), etc. Item alibi aeternitatem atque unitatem evidentissime commendat, dicens: Quoniam ex ipso, et per ipsum, et in ipso sunt omnia; ipsi gloria in saecula saeculorum. Amen (Rom. XI). Ex ipso ait, ut Augustinus in libro De Trinitate dicit, propter Patrem; per ipsum dicit propter Filium; in ipso propter Spiritum sanctum. Per hoc vero quod non ait: Ex ipsis, per ipsos, et in ipsis; nec ait: Ipsis gloria, sed ipsi, insinuavit hanc Trinitatem unum Deum esse. Sed quia singulae pene Scripturae Novi Testamenti [Col. 1274B] hanc ineffabilis Trinitatis atque unitatis veritatem concorditer insinuant, inductioni testimoniorum super hac re supersedeamus, et rationibus congruisque similitudinibus ita esse, prout infirmitas nostra valet, ostendamus.

[(81*) 1Kb] Apostolus namque dicit: Quod invisibilia Dei a creatura mundi per ea quae facta sunt intellecta conspiciuntur; sempiterna quoque virtus ejus et divinitas (Rom. I), per creaturam mundi intelligitur. Homo igitur propter excellentiam, qua excellit inter alias creaturas, vel propter convenientiam quam habet cum omni creatura, invisibilia Dei intellectu mentis conspicere potuit, vel etiam conspexit per ea quae facta sunt, id est per creaturas visibiles, vel invisibiles. A duobus enim juvabatur, [Col. 1274C] scilicet a natura, qua rationalis erat; et ab operibus a Deo factis, ut manifestaretur homini veritas. Ideoque Apostolus dicit: Quia Deus revelavit illis (I Cor. II), scilicet dum fecit opera in quibus artificis aliquatenus relucet indicium. Nam [(82) 1Kb] sicut ait beatus Ambrosius, ut Deus, qui natura invisibilis est, a visibilibus posset sciri, opus fecit, quod opificem visibilitate sui manifestavit: ut per certum incertum posset sciri, et ille Deus omnium esse crederetur, qui hoc fecit, quod ab homine impossibile esset fieri. Potuerunt ergo cognoscere, sive cognoverunt ultra omnem creaturam esse illum, qui ea fecit, quae nulla creaturarum facere vel destruere valet. Accedat quaecunque vis creaturae, et [Col. 1274D] faciat tale coelum, et talem terram, et dicam, quia Deus est. Sed quia nulla creatura talia facere potest, constat super omnem creaturam esse illum, qui eam fecit, ac per hoc illum esse Deum, humana mens cognoscere potuit.

Alio [(83) 1Kb] etiam modo Dei veritatem ductu rationis cognoscere potuerunt, vel etiam cognoverunt. Ut enim Augustinus ait in libro De civitate Dei: Viderunt summi philosophi nullum corpus esse Deum, et ideo cuncta corpora transcenderunt quaerentes Deum. Viderunt etiam quidquid mutabile est non esse summum Deum, omniumque principium; [Col. 1275A] et ideo omnem animam mutabilesque species transcenderunt. Deinde viderunt omne quod mutabile est non posse esse nisi ab illo, qui incommutabiliter et simpliciter est. Intellexerunt igitur eum et omnia ista fecisse, et a nullo fieri potuisse. Consideraverunt [(84) 1Kb] etiam quidquid est in substantiis vel corpus esse vel spiritum, meliusque aliquod spiritum esse quam corpus. Sed longe meliorem qui spiritum facit et corpus. Intellexerunt etiam corporis speciem esse sensibilem, et spiritus speciem intelligibilem: et intelligibilem speciem sensibili praetulerunt. Sensibilia dicimus, quae visu tactuque corporis sentiri queunt; intelligibilia, quae conspectu mentis intelligi possunt. Cum igitur in eorum conspectu, et corpus et animus magis minusque [Col. 1275B] speciosa essent, si omni specie carere possent, omnino nulla essent. Viderunt itaque esse aliquid, quo illa speciosa facta sunt, ubi est primum et immutabilis species, ideoque incomparabilis, et illud esse rerum principium rectissime crediderunt, quod factum non esset, et ex quo cuncta facta essent. Ecce tot modis potest vel potuit cognosci Veritas Dei. Cum ergo Deus una sit et simplex essentia, quae ex nulla diversitate partium vel accidentium consistit, pluraliter tamen dicit Apostolus, invisibilia Dei, quia pluribus modis cognoscitur Veritas Dei per ea quae facta sunt (Rom. I). Ex perpetuitate namque creaturarum intelligitur Conditor aeternus, et magnitudine creaturarum omnipotens Pater, ex ordine et dispositione sapiens et [Col. 1275C] ex gubernatione bonus.

Haec autem omnia ad aeternitatem Deitatis pertinent demonstrandam. Nunc restat [(85) 1Kb] ostendere utrum per ea quae facta sunt, aliquid Trinitatis indicium vel exiguum haberi potuit? De hoc Augustinus in libro VI De Trinitate, ait: Oportet, ut Creatorem per ea quae facta sunt, intellectu conspicientes, Trinitatem intelligamus. Hujus Trinitatis vestigium in creaturis apparet. Haec enim quae arte divina facta sunt, et unitatem quamdam in se ostendunt, et speciem, et ordinem. Nam quidquid horum creatorum, et unum aliquod est, sicut sunt naturae corporum, et animarum; et aliqua specie formatur, sicut sunt figurae vel qualitates corporum, [Col. 1275D] ac doctrinae vel artes animarum: et ordinem aliquem petit, aut tenet, sicut sunt pondera vel collationes corporum, et amores animarum, vel delectationes et ita in creaturis praelucet vestigium Trinitatis. In illa enim Trinitate summa origo est omnium rerum et perfectissima pulchritudo, et beatissima delectatio. Summa autem origo, ut Augustinus ostendit in libro De vera religione, intelligitur Deus Pater a quo sunt omnia, a quo Filius et Spiritus sanctus. Perfectissima pulchritudo intelligitur Filius, scilicet Veritas Patris nulla ex parte ei dissimilis: quem cum ipso et in ipso Patre veneramur; quae forma est omnium, quae ab uno [Col. 1276A] facta sunt, et ad unum referuntur; quae tamen omnia nec fierent a Patre per Filium, neque suis finibus salva essent, nisi Deus summe bonus esset, qui et nulli naturae, quod ab illo bono esset, invidit; et ut in bono ipso maneret, alia quantum vellet, alia quantum posset, dedit: quae bonitas intelligitur Spiritus sanctus, qui est donum Patris et Filii. Ipsum quippe donum Dei cum Patre et Filio aeque incommutabile colere et tenere nos convenit. Per considerationem itaque creaturarum unius substantiae Trinitatem intelligimus, scilicet unum Deum Patrem a quo sumus; et Filium per quem sumus; et Spiritum sanctum, in quo sumus; videlicet principium, ad quod recurrimus, et formam quam sequimur, et gratiam [Col. 1276B] qua reconciliamur; unum scilicet quo auctore conditi sumus, et similitudinem ejus, per quem ad unitatem reformamur; et pacem, qua unitati adhaeremus, scilicet Deum, qui dixit: Fiat (Gen. I); et Verbum per quod factum est omne, quod substantialiter et naturaliter est; et donum, scilicet benignitas ejus, quam placuit, quod ab eo per Verbum factum est et reconciliatum est Auctori, ut non interiret. Ecce ostensum est, docente beato Augustino qualiter in creaturis aliquatenus imago Trinitatis indicatur. Non enim per creaturarum contemplationem sufficiens notitia Trinitatis potest haberi, vel potuit sine doctore, vel interioris inspirationis revelatione. Unde illi antiqui philosophi quasi per [Col. 1276C] umbram et de longinquo viderunt veritatem, deficientes in contuitu veritatis sanctissimae Trinitatis, ut magi Pharaonis in tertio signo. Adjuvamur tamen in fide invisibilium per ea quae facta sunt.

Nunc vero [(86) 1Kb] ad eam perveniamus disputationem, ubi in mente humana, quae Deum novit, vel nosse potest, Trinitatis imaginem reperiamus. Ut enim ait beatus Augustinus in quarto decimo libro De Trinitate, licet mens humana non sit ejus naturae cujus Deus est; imago tamen illius, qua nihil melius est, ibi quaerenda et invenienda est, quo natura nostra nihil habet melius, id est in mente. In ipsa enim mente, etiam antequam sit particeps Dei, ejus imago reperitur. Etsi enim amissa Dei participatione deformis sit, imago tamen Dei permanet. [Col. 1276D] Eo enim ipso imago Dei est mens, quo capax ejus est, ejusque esse particeps potest. Jam igitur in ea Trinitatem, quae Deus est, inquiramus. Ecce ergo mens meminit sui, intelligit se, diligit se. Haec si cernimus, cernimus Trinitatem; non Deum, sed imaginem Dei. Hic enim quaedam apparet Trinitas, scilicet memoriae, intelligentiae et amoris. Haec igitur tria, ut ait beatus Augustinus in libro decimo De Trinitate, non sunt tres vitae, sed una vita; non tres mentes, sed una mens, una essentia. Memoria vero dicitur ad aliquid: et intelligentia, et voluntas sive dilectio similiter ad aliquid dicuntur; vita vero dicitur ad seipsam, et [Col. 1277A] mens, et essentia. Haec igitur tria eo sunt unum, quo una vita, una mens, una essentia, et quidquid aliud ad seipsa singula dicuntur, etiam simul non pluraliter, sed singulariter dicuntur. Eo vero tria sunt, quo ad se invicem referuntur.

Aequalia [(87) 1Kb] etiam sunt, non solum singula singulis sed etiam singula omnibus, alioquin non se invicem caperent: sese autem invicem capiunt. Capiunt enim et a singulis singula, et singulis omnia. Memini enim me habere memoriam, intelligentiam et voluntatem, et intelligo me intelligere, et velle atque meminisse; et volo me velle, et meminisse, et intelligere; totamque meam memoriam, intelligentiam et voluntatem simul memini. Quod enim memoriae meae non memini, illud non est in memoria [Col. 1277B] mea. Nihil autem tam in memoria est, quam ipsa memoria est. Totam igitur memini. Item quidquid intelligo intelligere me scio; et scio me velle, quidquid volo. Quidquid autem scio, memini. Totam igitur intelligentiam totamque voluntatem memini. Similiter autem cum haec tria intelligo, tota simul intelligo. Neque enim quidquam intelligendum est, quod non intelligam, nisi quod ignoro, Quod autem ignoro, nec memini, nec volo. Quidquid ergo intelligibilium non intelligo, consequenter etiam non memini, nec volo. Quidquid igitur intelligibilium memini, et volo; consequenter intelligo. Voluntas etiam mea totam intelligentiam totamque memoriam meam capit, dum toto eo utor, quod intelligo, et memini. Cum itaque invicem [Col. 1277C] a singulis et omnia tota capiantur; aequalia sunt tota singula totis singulis; et tota singula simul omnibus totis: et haec tria unum, una vita, una mens, una essentia. Ecce illius summae unitatis atque Trinitatis, ubi una est essentia et tres personae, imago est humana mens licet et impar. Mens autem pro animo ipso accipitur, ubi est illa imago Trinitatis. Proprie vero mens, dicitur, ut beatus Augustinus ait, non anima ipsa, sed quod in ea est excellentius. Illud etiam sciendum quod memoria non solum est absentium et praeteritorum, sed etiam praesentium, ut ait beatus Augustinus in quarto decimo libro De Trinitate, alioquin non se caperet.

[Col. 1277D] Hic attendendum est diligenter [(88) 1Kb] ex quo sensu accipiendum sit quod supra dixit, illa tria, scilicet memoriam, intelligentiam et voluntatem esse unum, unam mentem, unam essentiam: quod utique non videtur esse verum juxta proprietatem sermonis. Mens enim, id est spiritus rationalis, essentia est spiritualis et incorporea; illa vero tria naturales proprietates seu vires sunt ipsius mentis, et a se invicem differunt, quia memoria non est intelligentia, voluntas sive amor. Et haec tria etiam ad seipsa referuntur, ut ait beatus Augustinus in libro De Trinitate. Mens enim amare seipsam, vel meminisse [Col. 1278A] non potest, nisi etiam noverit se. Nam quomodo amat, vel meminit quod nescit? Miro itaque modo tria ista inseparabilia sunt a semetipsis; et tamen eorum singula et simul omnia una essentia est, cum etiam relative dicantur ad invicem.

Sed jam videndum est [(89) 1Kb] , quomodo haec tria dicantur una substantia? Ideo scilicet quia in ipsa anima vel mente substantialiter existunt, non sicut accidentia quae possunt adesse et abasse. Unde beatus Augustinus in libro De Trinitate ait · Admonemur, si ubicunque videre non possumus, haec in animo existere substantialiter, non tanquam in subjecto, ut color in corpore; quia, etsi relative dicuntur ad invicem, singula tamen substantialiter sunt in sua substantia. Ecce ex quo sensu illa tria dicantur [Col. 1278B] unum esse, vel una substantia: quae tria, ut ait beatus Augustinus in libro undecimo De Trinitate, in mente naturaliter divinitus instituta, quisquis vivaciter prospicit, et quam magnum sit, in ea tamen potest etiam sempiterna commutabilisque natura recoli, conspici et concupisci. Reminiscitur per memoriam, intuetur per intelligentiam, amplectitur per dilectionem; profecto in ea reperit illius summae Trinitatis imaginem.

Verumtamen caveat [(90) 1Kb] , ne hanc imaginem ab eadem Trinitate factam, ita ei comparet, ut omnino existimet similem: sed potius in qualicunque ista similitudine magnam quoque dissimilitudinem cernat. Quod breviter ostendi potest. Homo quippe unus per illa tria meminit, intelligit et diligit, qui [Col. 1278C] nec memoria est, nec intelligentia, nec dilectio, sed haec tria habet. Unus ergo homo est, qui habet haec tria, nec tamen ipse est haec tria. In illius vero simplicitate summae naturae, quae Deus est, quamvis sit unus Deus, tres tamen personae sunt, Pater et Filius, et Spiritus sanctus, et hae tres unus Deus. Aliud itaque Trinitas est res ipsa in re alia, aliud imago Trinitatis: propter quam imaginem et illud in quo fiunt haec tria, imago dicitur, scilicet homo sicut imago Dei, et tabula, et pictura quae est in ea; sed tabula nomine imaginis appellatur propter picturam quae est in ea.

Rursus ista imago [(91) 1Kb] , quae est homo, habens illa tria, una persona est; illa vero Trinitas non una [Col. 1278D] persona est, sed tres personae, Pater Filii, et Filius Patris, et Spiritus Patris et Filii. Itaque in ista imagine Trinitatis non haec tria unus homo, sed unius hominis sunt. In illa vero Trinitate summa, cujus haec imago est, non unius Dei sunt illa tria, sed unus Deus; et tres sunt illae non una persona. Illa enim tria non sunt homo, sed hominis sunt, vel in homine. Sed nunquid possumus dicere, Trinitatem sic esse in Deo, ut aliquid Dei sit, nec ipsa sit Deus? Absit ut hoc credamus. Dicamus ergo in mente nostra imaginis Trinitatem [(92) 1Kb] , sed exiguam, et qualemcunque esse: quae summae Trinitatis [Col. 1279A] ita gerit similitudinem, ut ex maxima parte sit dissimilis. Sciendum vero quod haec Trinitas mentis, ut ait beatus Augustinus in libro quarto decimo De Trinitate, non propterea Dei tantum est imago, quia sui meminit mens, et intelligit, ac diligit se; sed quia potest etiam meminisse, et intelligere atque amare illum a quo facta est.

Potest [(93) 1Kb] etiam alio modo, aliisque nominibus distingui Trinitas in anima, quae est imago illius summae, et ineffabilis Trinitatis. Ut enim ait Augustinus in undecimo libro De Trinitate, mens, et notitia, et amor tria quaedam sunt. Mens enim novit se et amat se, nec amare se poterit, nisi etiam noverit se. Duo quaedam sunt mens, et notitia ejus. Item [Col. 1279B] duo quaedam sunt mens, et amor ejus. Cum se noverit mens, et amat se, manet Trinitas, scilicet mens, amor et notitia. Mens autem non accipitur pro anima, sed pro eo quod in anima excellentius est, et haec tria cum sint distincta a se invicem. dicuntur tamen esse unum, quia in animo substantialiter existunt

Et est ipsa mens [(94) 1Kb] , quasi parens; et notitia ejus, quasi proles ipsius. Mens enim cum se cognoscit, notitiam gignit, et est sola parens suae notitiae. Tertius est hic amor, qui de ipsa mente et notitia procedit, dum mens cognoscens se, diligit se. Non enim posset se diligere, nisi cognosceret se. Amat etiam placitam prolem, id est notitiam, [Col. 1279C] et ita amor quidem complexus est parentis et prolis, nec minor est proles parente, dum tantum se novit mens, quanta quae est. Nec minor est amor parente et prole, id est mente et notitia, dum tantum se diligit mens quantum se novit, et quanta est.

Sunt [(95) 1Kb] etiam haec singula in seipsis, quia et mens amans in amore, et amor in amantis notitia, et notitia in mente noscente est. Ecce in his tribus qualecunque Trinitatis vestigium apparet.

Mens [(96) 1Kb] itaque rationalis considerans haec tria, et illam unam essentiam, in qua ista sunt, extendit se ad contemplationem Creatoris et videt unitatem in Trinitate, et Trinitatem in unitate. Intelligit enim [Col. 1279D] unum esse Deum, unum essentiam, unum principium; intelligit etiam, quia, si duo essent, vel uterque insufficiens esset, vel alter superflueret, quia si aliquid deesset uni, quod alter haberet, non esset ibi summa perfectio. Si vero uni nihil deesset, quod haberet alter, cum in uno essent omnia, alter superflueret. Intellexit ergo mens unum esse Deum, unum omnium auctorem, et vidit quia absque sapientia non sit, quasi res fatua, et ideo intellexit eum habere sapientiam, quae ab ipso genita est, et [Col. 1280A] quia sapientiam suam diligit, intellexit ibi etiam esse amorem.

Quapropter juxta istam considerationem [(97) 1Kb] , ut ait beatus Augustinus in libro nono De Trinitate, credamus, Patrem, et Filium, et Spiritum sanctum esse unum Deum universae creaturae Conditorem et rectorem, nec Patrem esse Filium, nec Spiritum sanctum vel Patrem esse vel Filium, sed Trinitatem personarum ad invicem. Ut enim ait beatus Augustinus in libro De fide ad Petrum, una est natura sive essentia Patris, et Filii, et Spiritus sancti, non una persona. Si enim sic esset una persona, sicut est una substantia Patris et Filii, et Spiritus sancti, veraciter Trinitas non diceretur. Rursus Trinitas ipsa unus Deus non esset, si quemadmodum [Col. 1280B] Pater, et Filius, et Spiritus sanctus personarum sunt ad invicem proprietate distincti, sic fuissent naturarum quoque diversitate discreti. Fides autem patriarcharum, prophetarum atque apostolorum unum Deum esse praedicat Trinitatem. In illa igitur sancta Trinitate unus est Deus Pater, qui solus essentialiter de seipso unum Filium genuit, et unus Filius qui de uno Patre solus essentialiter natus, et unus Spiritus sanctus, qui solus essentialiter a Patre Filioque procedit. Hoc autem totum non potest una persona, id est gignere se, et nasci de se, et procedere de se. Ut enim ait beatus Augustinus in primo libro De Trinitate, nulla res est, quae seipsam gignat, ut sit.

[Col. 1280C] Hic [(98) 1Kb] oritur quaestio necessaria. Constat quippe, et irrefragabiliter verum est, quod Deus Pater genuit Filium. Ideo quaeritur utrum concedendum sit, quod Deus genuit Deum? Si enim Deus genuit Deum, videtur quod se Deum aut alium Deum genuit. Si vero alium genuit non est tantum unus Deus. Si autem seipsum Deum genuit, aliqua res seipsam genuit.---Solutio hujus quaestionis. Ad quod respondentes dicimus, sane et catholice concedi quod unus unum genuit, quia Deus Pater Deum Filium genuit. In symbolo quoque scriptum est: Lumen de lumine, Deum verum de Deo vero. Quod vero additur, ergo genuit se Deum, vel alium Deum; neutrum concedendum esse dicimus. Quod alium Deum non genuit manifestum est, quia unus tantum [Col. 1280D] Deus est. Quod autem seipsum non genuit, ostendit beatus Augustinus in libro primo De Trinitate, dicens: Qui putant esse Deum ejusdem potentiae, ut seipsum ipse genuerit, eo plus errant, quia hoc putant; nec corporalis quippe, nec spiritualis natura seipsam gignere potest. Nulla enim res est, quae seipsam gignat ut sit, et ideo non est credendum, vel dicendum, quod Deus genuit se.

[(99) 1Kb] Post haec quaeritur utrum concedendum sit, quod Deus Pater genuit divinam essentiam, vel [Col. 1281A] essentia genuit Filium, vel essentia essentiam; aut omnino non genuit, nec genita est divina essentia. Ad quod catholicis tractatoribus consentientes dicimus, quod nec Pater genuit divinam essentiam, nec divina essentia genuit essentiam. Hic autem nomine essentiae intelligimus divinam naturam, quae communis est tribus personis, et tota in singulis. Ideo non est dicendum quod Pater genuit divinam essentiam; quia, si Pater diceretur genuisse divinam essentiam, et essentia divina relative diceretur ad Patrem, vel pro relatione poneretur. Si autem relative diceretur, vel pro relativo poneretur, non indicaret essentiam. Ut enim ait Augustinus in quinto libro De Trinitate, quod relative dicitur non indicat substantiam. Item cum [Col. 1281B] Deus Pater sit divina essentia, si esset ejus genitor, esset utique genitor ejus rei, quae ipse est, et ita eadem res seipsam genuisset, quod Augustinus negat, ut supra ostendimus. Deus Pater [(100) 1Kb] , ut ait beatus Augustinus in septimo libro De Trinitate, est sapientia; et dicitur Filius sapientia Patris sicut dicitur lumen Patris, et sicut lumen de lumine, et uterque, scilicet Pater et Filius unum lumen, sic intelligatur sapientia de sapientia, et uterque, una sapientia, et una essentia.

[(1) 1Kb] Simili ratione probat Augustinus in libro septimo De Trinitate, quod Pater non est sapiens sapientia, quam genuit; quia, si ea sapiens est, ea est. Hoc enim est ibi esse quod sapere. Quod si [Col. 1281C] hoc est tibi esse quod sapere, non per illam sapientiam quam genuit, sapiens Pater est. Quid enim aliud dicimus, cum dicimus Hoc illi est esse quod sapere, nisi Eo est, quod sapiens est? Ergo quae causa illi est ut sapiens sit, etiam ipsa illi causa est ut sit. Si ergo sapientia quam genuit, causa illi est ut sit sapiens, et causa illi est ut sit. Quid est enim insanius? Ita ergo si Pater genuit essentiam, qua est; essentia, quam genuit, causa est illi ut sit. Non igitur ipsam, quae est, essentiam genuit. Nam in illa simplicitate, inquit beatus Augustinus, quia non est aliud sapere, quam esse, eadem est ibi sapientia, quae essentia. Ideoque quod de sapientia, hoc de essentia dicimus. Sicut ergo Deus Pater non genuit sapientiam, qua sapiens est, ita [Col. 1281D] nec essentiam, quae est. Ut enim sapientia sapiens est et potentia potens; ita et essentia ipse est, eademque est sapientia et potentia, quae essentia. Patet itaque ex praedictis quia Pater essentiam divinam non genuit.

Dicitur quoque [(2) 1Kb] et frequenter in Scriptura sacra legitur Pater [(3) 1Kb] de sua substantia genuisse Filium. Unde beatus Augustinus in libro De fide ad Petrum ait: Pater Deus de nullo genitus Deo, semel de sua natura sine initio genuit Filium Deum [Col. 1282A] sibi aequalem, et eadem, qua ipse naturaliter aeternus est divinitate coaeternum. Ecce hic dicit eximius doctor Augustinus Filium genitum de natura Patris, et unam esse naturam Patris et Filii, et Spitus sancti. Si ergo de natura Patris genitus est Filius, procedit [(4) 1Kb] de natura Filii et Spiritus sanctus, imo de natura trium personarum. Idem quoque beatus Augustinus in libro quinto decimo De Trinitate dicit, Christum esse Filium substantiae Patris, et de substantia Patris genitum, tractans illud verbum Apostoli loquentis de Deo Patre sic: Qui eruit nos de potestate tenebrarum, et transtulit in regnum Filii charitatis suae (Coloss. I). Quod dictum est, inquit, Filii charitatis suae, nihil aliud intelligatur quam Filii sui dilecti, quam Filii suae substantiae. [Col. 1282B] Charitas quippe Patris, quoniam natura ejus est ineffabiliter simplex, nihil est aliud quam ipsa natura sua, ut saepe praediximus, et saepe iterare non piget, ac per hoc Filius charitatis ejus nullus est alius, quam qui de substantia ejus est genitus. Ecce aperte hic dicit beatus Augustinus Filium genitum esse de substantia Patris, et Filium substantiae Patris. Ideo quoque idem beatus Augustinus in libro quinto contra Maximinum haereticum, substantiam Dei genuisse Filium, et Filium genitum de substantia Patris asserit, dicens: Carnalibus cogitationibus pleni substantiam Dei de seipsa gignere Filium non putatis, nisi si patiatur quod substantia carnis patitur quando gignit. Erratis non scientes Scripturas, neque virtutem Dei (Matth. [Col. 1282C] XXII). Nullo enim modo verum Dei Filium cogitatis, si eum natum de Patris substantia negatis.

[(5) 1Kb] Nunc de veritate, sive de proprietate, et incommutabilitate atque simplicitate divinae naturae, vel substantiae sive essentiae agendum est. Est itaque Deus, ut ait sapiens Augustinus in quinto libro De Trinitate, sine dubitatione substantia; vel, si melius hoc appellatur, essentia, quam Graeci Usion vocant; sicut enim ab eo quod est sapere, dicta est sapientia, et ab eo quod est scire, dicta est scientia; ita ab eo quod est esse, dicta est essentia. Et quis magis est, quam ille, qui dixit Moysi famulo suo: Ego sum, qui sum? (Exod. III.) Et iterum: Haec dices filiis Israel: Qui est, misit [Col. 1282D] me ad vos (ibid.). Ipse vere ac proprie dicitur essentia, cujus essentia non novit praeteritum, vel futurum. Unde beatus Hieronymus ad Marcellam [(6) 1Kb] scribens, ait: Deus solus qui exordium non habet, vere essentiae nomen tenet, quia in ejus comparatione, qui vere est, qui et incommutabilis est, quasi non sunt quae mutabilia sunt. De quo enim dicitur, fuit, non est; et de quo dicitur, erit, nondum est. Deus autem tantum est, qui non novit fuisse vel futurum esse. Solus igitur Deus vere est, [Col. 1283A] cujus essentiae comparatum nostrum esse non est.

Hic diligenter advertendum est quomodo intelligi debeant illa verba sancti Hieronymi scilicet: Deus tantum est, et non novit fuisse; tanquam non possit dici de Deo, fuit, vel erit, sed tantum, est, cum de Deo frequenter scriptum reperiamus: Fuit ab aeterno, fuit semper, et erit in saecula, et hujusmodi; unde videtur quia non est tantum dicendum de Deo, fuit, vel est, vel erit. Si enim diceretur tantum, fuit, putaretur quod defuerit esse; si diceretur tantum, est, putaretur quod non semper fuerit, sed esse coeperit; si tantum diceretur, erit, putaretur non esse modo. Dicatur ergo quod semper fuit, est et erit, ut intelligatur, quia nec coepit, nec desiit, nec desinit, nec desinet esse. De [Col. 1283B] hoc sanctus Augustinus super Joannem ita ait: Cum de sempiterna re proprie dicatur, est, secundum nos bene dicitur, fuit, est et erit; fuit, quia nunquam desiit; erit, quia nunquam deerit; est, quia semper est: non praeteriit, quasi quod non maneat; non orietur, quasi quod non erat. Cum ergo nostra locutio per tempora varietur, de eo vere dicuntur verba cujuslibet temporis, qui nullo tempore desiit; vel deest, vel deerit. Ideo igitur non est mirum, si de Spiritu veritatis Veritas loquens, per futurum dixit: Quaecunque audiet loquetur (Joan. XVI). Audiet scilicet ab eo a quo procedit. Audire illius est idem scire, etiam et esse a quo est. A quo est ergo illi essentia, ab illo et audientia, id est scientia, quae non est aliud quam essentia. Audiet ergo, dixit, [Col. 1283C] de eo quod audivit, et audit, id est, quod semper scivit, et semper scit, et sciet. Ecce hic dicit beatus Augustinus verba cujuslibet temporis dici de Deo, sed proprie est.

Illud ergo quod beatus Hieronymus dicit, ita intelligendum est: Non novit fuisse vel futurum esse, sed tantum, est, id [(7) 1Kb] est, cum dicitur de Deo quod fuit vel erit, non est intelligendum quod praeterierit, vel futurus sit, sed quod existat simpliciter sine aliquo temporali motu. Licet enim verba substantiva diversorum temporum de Deo dicantur, ut fuit, erit, est, erat, non tamen temporales motus tunc distinguunt, scilicet praeteritum vel futurum, vel praeteritum imperfectum, vel praeteritum [Col. 1283D] perfectum, vel praeteritum plusquam perfectum; sed etiam existentiam Divinitatis simpliciter insinuat. Deus ergo solus proprie dicitur essentia, vel esse. Unde sanctus Hilarius in septimo libro De Trinitate ait: Esse non est accidens Deo, sed subsistens Veritas et manens causa, et naturalis generis proprietas.

Dei [(8) 1Kb] etiam solius essentia proprie incommutabilis dicitur, qui nec mutatur, nec mutari potest. Unde sapiens Augustinus in libro quinto De Trinitate dicit: Aliae, inquit, essentiae vel substantiae capiunt accidentia, quibus inest magna vel quaecunque mutatio. Deo autem aliquid hujusmodi accidere [Col. 1284A] non potest, et ideo sola substantia vel essentia, quae est Deus, incommutabilis est, cui profecto maxime ac verissime competit esse. Quod enim mutatur, non servat ipsum esse; et quod mutari potest, etiamsi non mutetur, potest quod fuerat, non esse. Ideo illud solum, quod non tantum non mutatur, verum quod mutari non potest omnino, verissime esse dicitur, id est substantia Patris, et Filii, et Spiritus sancti. Ideo Apostolus loquens de Deo, ait: Qui solus habet immortalitatem (I Tim. VI). Ut enim ait beatus Augustinus in primo libro De Trinitate: Cum anima quodammodo immortalis esse dicatur, et sit, non diceretur, solus habet inmortalitatem, nisi quia vera immortalitas incommutabilitas est, quam nulla potest habere [Col. 1284B] creatura, quoniam solius Creatoris est. Unde Jacobus apostolus ait: Apud quem non est transmutatio (Jac. I). Sic etiam ait David: Mutabis ea et mutabuntur; tu autem ipse es (Psal. CI). Ideo Augustinus super Genesim dicit, quod Deus nec per loca nec per tempora movetur; creatura vero per tempora et loca. Per tempora moveri est, per affectiones commutari; Deus autem nec loco, nec affectione mutari potest, qui per prophetam ait: Ego Deus et non mutor (Malach. III). Unde solus recte dicitur habere immortalitatem. In omni enim mutabili natura, ut ait sanctus Augustinus contra Maximinum hoereticorum episcopum, nonnulla mors est ipsa mutatio, quia facit aliquid in ea non esse, quod erat. Unde et ipsa anima humana, quae ideo dicitur [Col. 1284C] immortalis, quia secundum modum suum nunquam desinit vivere; habet tamen quamdam mortem suam; quia, si juste vivebat, et peccat, moritur justitiae. Si peccatrix erat, et justificatur, moritur peccato, ut alias ejus mutationes taceam, de quibus modo longum est disputare. Et creaturarum natura coelestium mori potuit, quia peccare potuit. Nam et angeli peccaverunt, et daemones facti sunt, quorum est diabolus princeps; et qui non peccaverunt, peccare potuerunt. Cuicunque rationali creaturae praestatur, et peccare non possit, non est naturae propriae, sed Dei gratia: et ideo solus Deus, ut ait Apostolus, habet immortalitatem (I Tim. VI), qui non cujusquam gratia, sed natura sua nec [Col. 1284D] potuit, nec potest aliqua conversatione [(9) 1Kb] mutari, id est nec potuit nec poterit in aliqua mutatione peccare. Proinde, ut ait doctor Augustinus in primo libro De Trinitate, substantiam Dei sine ulla sui commutatione mutabilia facientem, et sine ullo suo temporali motu temporalia creantem intueri et nosse oportet, licet sit difficile. Vero ergo ac proprie incommutabilis est sola divinitatis essentia, quae sine sui mutatione cunctas condidit naturas.

Eademque [(10) 1Kb] sola proprie ac vere simplex est, ubi nec partium, nec accidentium, seu quarumlibet formarum ulla est diversitas seu variatio, vel multitudo. Ut autem scias quomodo substantia illa [Col. 1285A] simplex sit, ut docet beatus Augustinus in sexto libro De Trinitate, animadverte primo quare omnis creatura sit multiplex, et nullo modo vere simplex; et primum de corporali, postea de spirituali creatura. Corporalis utique creatura partibus constat, ita ut sit ibi alia pars minor, alia major; et majus sit totum, quam pars quaelibet; et in unoquoque corpore, aliud est magnitudo, aliud color atque aliud figura. Potest enim et in magnitudine manere idem color, et eadem figura, et, colore mutato, manere eadem figura, et eadem magnitudo: et per hoc multiplex esse convincitur natura corporis, simplex autem nullo modo.

Creatura [(11) 1Kb] quoque spiritualis, ut est anima, in comparatione corporis est simplex, sine comparatione [Col. 1285B] vero corporis multiplex est, et non simplex. Quae ideo simplex dicitur respectu corporis, quia mole non diffunditur per spatium loci, sed in unoquoque corpore, et in toto tota est, et in qualibet ejus parte tota est: et ideo cum sit aliquid in quamvis exigua particula corporis, quod sentiat anima, quamvis non fiat in toto corpore, illa tamen tota sentit, quia totam non latet. Sed tamen nec in ipsa anima vera simplicitas est. Cum enim aliud artificiosum esse, aliud inertem, aliud acutum, aliud memorem, aliud cupiditas, aliud timor, aliud laetitia, aliud tristitia, cum haec alia hujusmodi innumerabilia possint et in animae natura inveniri, et alia sine aliis, et alia magis et alia minus; manifestum est non simplicem, sed [Col. 1285C] multiplicem esse naturam. Nihil enim simplex mutabile est; omnis vero creatura mutabilis est. Nulla igitur creatura vere simplex est. Deus vero, etsi multipliciter dicatur, vere tamen et summe simplex est. Dicitur enim magnus, bonus, sapiens, beatus, verus, et quidquid aliud non indigne dici videtur; sed eadem magnitudo ejus est, quae sapientia. Non enim mole magnus est, sed virtute; et eadem bonitas, quae sapientia, et magnitudo, et veritas et non est ibi aliud ipsum beatum esse, et aliud magnum, aut sapientem, verum, aut bonum esse, aut omnino esse.

Quod autem [(12) 1Kb] in natura Deitatis nulla sit accidentium diversitas nullaque penitus mutabilitas, [Col. 1285D] sed perfecta simplicitas; ostendit beatus Augustinus in quinto libro De Trinitate dicens: Intelligamus Deum, quantum possumus, sine qualitate bonum, sine quantitate magnum, sine indigentia Creatorem, sine situ praesidentem, sine habitu omnia continentem, sine loco ubique totum, sine tempore sempiternum, sine ulla sui mutatione mutabilia facientem nihilque patientem. Quisquis Deum ita cogitat, etsi nondum potest omnino invenire quid sit; pie tamen caveri quantum potest, aliquid de illo sentire quod non sit. Ecce si subtiliter intendas, ex his atque praedictis aperitur illa praedicamenta [Col. 1286A] artis dialecticae Dei naturae minime convenire, quae nullis subjecta est accidentibus.

Unde [(13) 1Kb] nec proprie dicitur substantia, ut beatus Augustinus ostendit in libro septimo De Trinitate dicens: Sicut ab eo quod est esse, appellatur essentia, ita ab eo quod est subsistere, substantiam dicimus: si tamen dignum est, ut Deus dicatur subsistere; hoc enim de his rebus recte intelligitur, in quibus subjectis sunt ea, quae in quo [(14) 1Kb] subjecto esse dicuntur, sicut in corpore color aut forma. Corpus enim subsistit, et ideo substantia est. Res ergo mutabiles et non simplices proprie dicuntur substantiae. Nefas est enim dicere, quod subsistat Deus, et subsit bonitati suae; atque illa bonitas non substantia sit, vel potius essentia, neque [Col. 1286B] ipse Deus sit bonitas sua, sed in illo sit tanquam in subjecto. Unde manifestum est Deum abusive substantiam vocari, ut nomine ejus usitatiore intelligatur essentia, quod vere ac proprie dicitur, ita ut fortasse solum Deum dici oporteat essentiam. Est enim vere solus, quia incommutabilis est.

Hujus [(15) 1Kb] autem essentiae simplicitas ac sinceritas tanta est, quod non est in ea aliquid quod non sit ipsa; sed idem est habens, et quod habetur. Unde sanctus Hilarius in septimo libro De Trinitate ait: Non ex compositis Deus, qui vita est, subsistit; neque qui virtus est, ex infirmis continetur; neque qui lux est, ex obscuris coaptatur; neque qui spiritus est, ex disparibus formalis est: totum quod in eo est, unum est. Idem in octavo libro De [Col. 1286C] Trinitate: Non humano modo ex compositis Deus est, ut in eo aliud sit, quod ab eo habetur, et aliud ipse qui habeat, sed totum vita est: natura scilicet perfecta, et infinita, et non est ex disparibus constituta, sed vivens ipsa per totum. Augustinus quoque in libro De fide ad Petrum dicit: In Dei substantia aliquid non est quod non sit substantia, quasi aliud ibi sit substantia, aliud quod accidat substantiae; sed quidquid ibi intelligi potest, substantia est. Verum haec dici possunt facile, et credi, videri autem nisi puro corde omnino non possunt. Idem in libro quinto decimo De Trinitate ait: Sic habetur in natura uniuscujusque trium personarum, ut qui habet, hoc sit quod habet, sicut [Col. 1286D] immutabilis simplexque substantia. Unde Hispaniarum doctor Isidorus ait: Deus simplex dicitur, sive non amittendo quod habet, sive quod aliud non est ipse, et aliud quod in ipso est: et cum tantae simplicitatis atque sanctitatis sit divina natura, est tamen in ea personarum Trinitas. Unde Augustinus in libro De Trinitate [(16) 1Kb] Dei ait: Non enim propter hoc naturam summi boni simplicem dicimus, quia est Pater in ea solus, aut Filius in ea solus, aut Spiritus sanctus in ea solus, quia sola est ista nominum Trinitas, sive substantia personarum sicut Sabelliani putaverunt; sed ideo simplex [Col. 1287A] dicitur, quia hoc est quod habet, excepto quod relative quoque persona ad alteram dicitur, nec est ipsa. Nam utique Pater habet Filium, ad quem relative dicitur, nec tamen est Filius: et Filius habet Patrem, nec tamen ipse est Pater. In quo vero ad semetipsum dicitur vivus habendo vitam, et eadem vita ipse est. Propter hoc itaque natura haec dicitur simplex, quod non sit aliud habens, et aliud quod habet, sicut et in caeteris rebus est. Non enim habens liquorem, liquor est, nec corpus color, nec anima est sapientia. Ecce quanta est identitas divinae substantiae, juxta infirmitatis nostrae aptitudinem assignavimus.

[(17) 1Kb] Nunc ad distinctionem personarum accedadamus. Teneamus igitur, ut docet sapiens Augustinus [Col. 1287B] in libro De fide ad Petrum, Patrem et Filium, et Spiritum sanctum unum esse naturaliter Deum, nec tamen ipsum Patrem esse qui Filius, nec Filius ipsum esse qui Pater est, nec Spiritum sanctum ipsum esse, qui Pater aut Filius est. Una est enim essentia Patris, et Filii, et Spiritus sancti, in qua non est aliud Pater, aliud Filius, aliud Spiritus sanctus, quamvis personaliter alius sit Pater, alius Filius, et alius Spiritus sanctus.

Genitus [(18) 1Kb] est enim a Patre Filius, et ideo est alius, nec tamen ante fuit Pater quam Filius. Coaeternae enim sibi sunt tres personae. Sed [(19) 1Kb] contra hoc dicit haereticus, ut refert sanctus Ambrosius in primo libro De Trinitate [(20) 1Kb] : Omne quod [Col. 1287C] natum est, principium habet, et ideo quia Filius est, principium habet, et esse coepit. Quod haereticorum ore sic dictum est. Nam ipse Arius, ut meminit Augustinus in sexto libro De Trinitate, dixisse fertur. Si Filius est, natus est, si natus est, erat quando non erat Filius. Qui hoc dicit, non intelligit, etiam natum esse Deo sempiternum esse, ut sit coaeternus Patri Filius, sicut splendor qui gignitur ab igne atque diffunditur, coaevus est illi; et esset coaeternus, si ignis esset aeternus.

[(21) 1Kb] Oppositio sancti Augustini contra haereticos: Si Dei Filius, inquit, virtus et sapientia Dei est, nunquam fuit Deus sine virtute et sapientia: coaeternus est ergo Deo Patri Filius. Dicit autem Apostolus, Christum esse Dei virtutem, et Dei sapientiam [Col. 1287D] (I Cor. I). Aut igitur Pater non fuit quando Filius, aut aliquando Deus non habuit virtutem et sapientiam, quod dementis est dicere. Constat ergo, quia semper habuit sapientiam, semper igitur habuit Filium. Eidem quoque Arianae quaestioni Ambrosius in hunc modum respondit, dicens: Ego, inquam, Filium natum esse de Deo Patre confiteor. Scriptum est enim in Veteri Testamento sic: Ante me non fuit alius Deus, et post me non erit (Isa. [Col. 1288A] XLIII). Quis hoc dicit? Pater, an Filius? si Filius: Ante me, inquit, non fuit alius Deus. Si Pater: Post me, inquit, non erit. Hic, scilicet Filius, priorem; ille, scilicet Pater, non habet posteriorem. Invicem enim in se et Pater in Filio, et Filius in Patre cognoscitur. Cum enim Patrem dixeris, ejus Filium designasti, quia nemo ipsemet sibi Pater est. Cum Filium nominas, etiam Patrem fateris, quia nemo ipsemet sibi filius est. Itaque nec Filius sine Patre, nec Pater potest esse sine Filio. Semper igitur Pater, semper fuit et Filius

Sed forte quaeris a me [(22) 1Kb] , o haeretice, inquit Ambrosius, quomodo si Filius sit non priorem habeat Patrem. Quaero item abs te: quomodo Filium putes esse genitum? Mihi enim impossibile est [Col. 1288B] generationis illius scire secretum. Mens deficit, vox silet, non mea tantum, sed etiam angelorum: supra potestates et supra angelos, supra cherubim et supra seraphim, et supra omnem sensum est, quia scriptum est: Pax Dei exsuperat omnem sensum (Phil. IV). Et, si pax Dei supra omnem sensum est, tanta generatio omnem sensum excedit. Tu ergo ori manum admove, quia scrutari non licet superna mysteria. Licet scire quod natus sit, sed non licet discutere quomodo natus sit. Illud negare mihi non licet, et hoc quaerere metus est. Ineffabilis enim est illa generatio. Unde Isaias ait: Generationem ejus quis enarrabit? (Isa. LIII.)

Hic potest quaeri [(23) 1Kb] , cum generatio Filii a Patre [Col. 1288C] nec principium habeat nec finem, quia aeterna est, utrum debeat dici: Filius semper gignitur, vel semper genitus est, semper gignetur? De hoc papa Gregorius super Job sic ait: Deus Dominus Jesus in eo quod virtus et Dei sapientia est, de Patre ante tempora natus est; vel potius quia nec coepit nasci, nec desiit, dicamus verius semper natus. Non autem possumus dicere, semper nascitur, ne imperfectum esse videatur. At vero ut aeternus designari valeat et perfectus, et semper dicamus, et natus; quatenus et natus ad perfectionem pertineat, et semper ad aeternitatem; quamvis per hoc ipsum quod perfectum dicimus, multum ab illius veritatis expressione deviamus, quia quod factum non est, non potest dici proprie perfectum. Dicamus ergo Filium [Col. 1288D] de Patre natum ante tempora, et semper nasci de Patre; sed congruentius semper natum, et eumdem fatemur ab aeterno esse, et Patri coaeternum.

[(24) 1Kb] Nunc post Filii aeternitatem, quantum nobis a Deo conceditur, de Spiritu sancto disseramus. Spiritus sanctus amor est, sive dilectio Patris et Filii. Unde beatus Augustinus in quinto [(25) 1Kb] libro De Trinitate ait: Spiritus sanctus nec Patris est solius, nec Filii est solius, sed amborum: et ideo [Col. 1289A] communem, qua invicem se diligunt Pater et Filius, nobis insinuat charitatem. Joannes autem in Epistola Canonica ait: Deus charitas est (I Joan. IV), non dixit, Spiritus sanctus charitas est, quod si dixisset, absolutior esset sermo, et non parva pars quaestionis decissa; sed quia dixit, Deus charitas est, incertum est et ideo quaerendum, utrum Deus Pater sit charitas, an Filius, an Spiritus sanctus, an Deus ipsa Trinitas, quia et ipsa non tres dii, sed unus est Deus. Ad quod Augustinus in eodem libro, ita dicit: Nescio cur [(26) 1Kb] sapientia et Pater dicitur, et Filius, et Spiritus sanctus, et simul omnes non tres, sed una sapientia; non ita et charitas dicatur Pater, et Filius, et Spiritus sanctus, et simul omnes una Trinitas [(27) 1Kb] . Non ideo [Col. 1289B] tamen quisquam nos inconvenienter aestimet charitatem appellare Spiritum sanctum, quia et Deus Pater, et Deus Filius potest charitas nuncupari: sicut proprie Verbum Dei Sapientia etiam Dei dicitur, cum Pater et Spiritus sanctus sit sapientia.

Si ergo [(28) 1Kb] proprie aliquis horum trium charitas nuncupari debet, quis aptius quam Spiritus sanctus? Ut scilicet in illa simplici summaque natura non sit aliud substantia, et aliud charitas, sed substantia ipsa sit charitas, et charitas ipsa sit substantia, sive in Patre, sive in Filio, sive in Spiritu sancto; et tamen Spiritus sanctus proprie charitas nuncupetur. Ecce his verbis aperte ostendit [Col. 1289C] beatus Augustinus quod in Trinitate charitas aliquando refertur ad substantiam, quae communis est trium personarum, et tota in singulis, aliquando specialiter ad personam Spiritus sancti; sicut Sapientia Dei aliquando pro substantia divina, aliquando pro Filio accipitur, et hoc in multis locis reperitur [(29) 1Kb] . Sicut ergo unicum Dei Verbum proprie vocamus nomine Sapientiae, cum sit universaliter et Pater, et Spiritus sanctus ipsa sapientia; sic et Spiritus sanctus proprie nuncupatur vocabulo charitatis, cum sit et Pater, et Filius universaliter charitas.

Sed Dei Verbum [(30) 1Kb] unigenitus Dei Filius aperte dictus est Dei Sapientia ore Apostoli dicentis: Christum Dei virtutem, et Dei sapientiam (I Cor. I). [Col. 1289D] Spiritus autem sanctus ubi sit dictus charitas, invenimus, si diligenter Joannis eloquium scrutamur. Qui cum dixisset: Diligamus invicem, quia charitas ex Deo, adjunxit; et omnis qui diligit, ex Deo natus est; quia [(31) 1Kb] Deus charitas est (I Joan. IV). Hic manifestavit se dixisse eam dilectionem esse Deum, quam dixit ex Deo Deus. Ergo ex Deo est dilectio. Sed quia et Filius ex Deo Patre natus est, et Spiritus sanctus ex Deo Patre procedit, quem potius [Col. 1290A] eorum hic accipere debeamus, dictum esse dilectionem merito quaeritur. Pater enim solus ita Deus est, ut non sit ex Deo, et ideo dilectio, quae ita est Deus ut ex Deo sit, non ipse Pater est, sed aut Filius aut Spiritus sanctus. Sed in consequentibus cum beatus Joannes dilectionem commemorasset qua dilexit nos Deus, et hinc exhortatus esset, ut et nos invicem diligeremus, atque ita in nobis Deus maneat; quia utique Deum dilectionem dixerat, statim volens apertius, de hac re aliquid eloqui ait: In hoc cognoscimus, quia in ipso maneamus, et ipse in nobis; quia de spiritu suo dedit nobis (ibid.). Sanctus itaque spiritus, de quo dedit nobis, facit nos in Deo manere, et ipsum in nobis, hoc est dilectio. Ipse est igitur Deus dilectio. Deus ergo Spiritus [Col. 1290B] sanctus, qui procedit ex Deo significatur ubi legitur: Deus dilectio est, et dilectio ex Deo est. Ecce his verbis aperte dicit beatus Augustinus Spiritum sanctum esse charitatem Patris et Filii.

Nunc vero [(32) 1Kb] quod coepimus ostendere curemus: scilicet Spiritum sanctum dilectionem esse, sive amorem Patris et Filii, quo scilicet Pater diligit Filium et Filius Patrem. De hoc sanctus Hieronymus super quartum decimum [(33) 1Kb] Psalmum ait: Spiritus sanctus, nec Pater est, nec Filius, sed est dilectio quam habet Pater in Filium, et Filius in Patrem. Beatus quoque Augustinus in sexto libro De Trinitate ait: In omnibus aequalis est Patri Filius, et est unius ejusdemque substantiae. Quapropter etiam Spiritus sanctus in eadem unitate [Col. 1290C] et aequalitate consistit, sive [(34) 1Kb] enim sit unitas amborum, sive sanctitas, sive charitas, manifestum est, quod non aliquis duorum est, quo uterque conjungitur, quo genitus gignente diligitur, genitoremque suum diligat, sintque non participatione, sed essentia sua; neque dono superioris alicujus, sed suo proprio, servantes unitatem spiritus in vinculo pacis (Ephes. IV). Ecce hic habes, Spiritum sanctum esse quo Filius diligitur a Patre, et Pater a Filio, et quo illi duo servant unitatem pacis. Spiritus ergo sanctus, ut doctor Augustinus in eodem libro ait, commune est aliquid Patris et Filii, quidquid illud est: At ipsa communio consubstantialis, et coaeterna est; quae si amicitia convenienter [Col. 1290D] dici potest, dicatur, sed aptius dicitur charitas, et haec quoque substantia est, quia Deus substantia est, et Deus charitas est. Tria ergo sunt et non amplius: unus diligens eum, qui de illo est, et unus diligens eum de quo est et ipsa dilectio, quae si nihil est, quomodo Deus dilectio est? Etsi non est substantia, quomodo Deus substantia est?

Hic notandum est [(35) 1Kb] quod, sicut Spiritus sanctus [Col. 1291A] in Trinitate specialiter dicitur charitas, quae est Patris et Filii: ita et nomen tenet proprie, quod Patri et Filio communiter quodammodo congruit. Unde sapiens Augustinus in quinto decimo libro De Trinitate ait: Si charitas, inquit, qua Pater diligit Filium, et Patrem diligit Filius, ineffabiliter communionem demonstrat amborum, quid convenientius, quam ut ille dicatur charitas proprie qui Spiritus sanctus est communis amborum? Hoc enim sanius creditur et intelligitur, ut non solum Spiritus sanctus charitas sit in illa Trinitate, sed nec frustra charitas nuncupetur propter illa, quae dicta sunt: sicut non solus in illa Trinitate vel Spiritus est, vel sanctus, quia et Pater Spiritus, et Filius Spiritus, et Pater sanctus, et Filius sanctus, et tamen [Col. 1291B] ipse non frustra dicitur Spiritus sanctus. Quia enim est communis ambobus, ideo vocatur ipse proprie, quod ambo communiter; scilicet Spiritus sanctus.

[(36) 1Kb] Hic dicendum est Spiritum sanctum esse a Patre et Filio, et procedere a Patre et Filio quod multi haeretici negaverunt. Quod autem de utroque procedat, multis divinorum eloquiorum testimoniis comprobatur. Dicit enim Apostolus: Misit Deus Spiritum Filii sui in corda nostra, etc. (Gal. IV.) Ecce hic dicitur Spiritus Filii, et iterum: Qui autem Spiritum Christi non habet, hic non est ejus (Rom. VIII). Ipse autem Filius de Spiritu sancto dicit in Evangelio: Quem ego mittam vobis a Patre (Joan. XV) Patris autem [Col. 1291C] Spiritus dictus est ubi legitur: Si Spiritus ejus qui suscitavit Christum a mortuis, habitat in vobis, etc. (Rom. VIII). Et ipse Christus dicit: Non vos estis qui loquimini, sed Spiritus Patris vestri (Matth. X). Et alibi: Paracletus autem Spiritus sanctus, quem mittet Pater in nomine meo, ille vos docebit omnia (Joan. XIV). His et aliis pluribus auctoritatibus ostenditur, quod Spiritus sanctus a Patre et Filio procedit.

Graeci tamen [(37) 1Kb] dicunt Spiritum sanctum procedere a Patre, et non a Filio; quod ideo dicunt, quia Veritas in Evangelio fidem integre continente de processione Spiritus loquens solum Patrem commemorat, dicens: Spiritus, qui a Patre procedit (Joan. [Col. 1291D] XV). Et etiam ideo quia, in principalibus conciliis, quae apud eos celebrata sunt, ita Symbola eorum, subjunctis anathematibus, sancita sunt, ut nulli de Trinitatis fide aliud docere vel aliter praedicare quam ibi continetur, liceat. In quibus Symbolis Spiritus commemoratur a Patre procedere, et non a Filio. Quicunque, inquiunt, a Filio eum procedere addunt, anathema incurrunt.

Nos [(38) 1Kb] autem illa verba [(39) 1Kb] ita determinamus: Qui aliud docuerit vel aliter praedicaverit, id est contrarium docuerit vel contrario modo praedicaverit, [Col. 1292A] anathema sit: alium ergo posuit pro opposito, qualiter Apostolus in Epistola ad Galatas (cap. I) posuit: Si quis aliud, inquit, vobis evangelizaverit, id est contrarium, anathema sit. Non dixit: Si quis addiderit, quia si illud diceret, sibi ipsi, ut ait Beatus Augustinus, praejudicaret, qui ad quosdam venire cupiebat, quibus scribebat, sicut ad Thessalonicenses (I Thess. III), ut suppleret quae illorum fidei deerant. Sed qui supplet quod minus erat, addit; non quod inerat tollit. Qui autem praetergreditur fidei regulam non accedit ad viam sed recedit a via. Ad illud autem quod Graeci de Evangelio opponunt, ita respondemus; quia cum dicat in eo Veritas Spiritum sanctum a Patre procedere, non negat, sed ideo Patrem tantum nominat, quia ad eum [Col. 1292B] solet referre etiam quod ipsius est, quia ab illo habet. Sciendum [(39*) 1Kb] tamen est quod Graeci confitentur Spiritum sanctum esse Filii sicut Patris, quia et Apostolus dicit, Spiritum Filii (Gal. IV), et Veritas in Evangelio Spiritum veritatis (Joan. XIV, XV, XVI). Sed cum non sit aliud, Spiritum sanctum esse Patris vel Filii quam esse a Patre vel Filio: et in hoc in eamdem nobiscum fidei sententiam convenire videntur, licet in verbis dissentiant.

Unde [(40) 1Kb] etiam quidam eorum catholici doctores intelligentes unam eamdemque fore sententiam praedictorum verborum, quibus dicitur Spiritus sanctus procedere a Filio, et esse Filii, professi sunt Spiritum sanctum etiam a Filio procedere. Unde ait illorum doctor Athanasius in Symbolo [Col. 1292C] fidei: »Spiritus sanctus a Patre et Filio, non factus, nec creatus, nec genitus, sed procedens.« Ecce Spiritum sanctum aperte dicit procedere a Patre et Filio. Didymus etiam eorum maximus doctor in libro De Spiritu sancto Spiritum sanctum a Patre et Filio procedere dicit: Salvator, inquit, qui et Veritas est, non enim loquetur a semetipso (Joan. XVI), hoc est non sine me, et sine meo et Patris arbitrio quia inseparabilis est a me, et a Patris voluntate; scilicet quia ex se non est, sed ex Patre et me est: hoc enim ipsum quod subsistit et loquitur, a Patre et a me illi est. Item: Spiritus sanctus qui est spiritus veritatis, spiritusque sapientiae, non potest audire a Filio loquente quod nescit, [Col. 1292D] cum hoc ipsum sit quod profertur a Filio, id est procedens Deus de Deo, spiritus veritatis procedens a veritate, consolator manens ex consolatione. Item Cyrillus episcopus in Epistola Nestorio directa ait: Spiritus intelligitur per se secundum quod spiritus est, et non Filius, sed tamen non est alienus ab eo. Spiritus enim veritatis nominatur, et procedit a Filio, sicut a Deo Patre. Joannes quoque Chrysostomus in homilia quadam De expositione Symboli sic ait: Iste est Spiritus sanctus procedens de Patre et Filio, qui dividit dona propria prout [Col. 1293A] vult. Idem in alia homilia: Credendum est Spiritum sanctum Patris esse et Filii: istum Spiritum sanctum dicimus Patri et Filio coaequalem, et procedentem de Patre et Filio. Haec credite, ne colloquia mala corrumpant bonos mores (I Cor. XV). Ecce a doctoribus Graecorum aperte habemus hujusmodi testimonia, quibus Spiritus sanctus a Patre et Filio procedere ostenditur. Omnis ergo lingua confiteatur, Spiritum sanctum procedere a Patre et Filio,

Nunc [(41) 1Kb] tractandum videtur, an plenius, an magis procedit Spiritus sanctus a Patre quam a Filio? Ad quod dicimus quia sicut non ante procedit a Patre quam a Filio; ita non magis vel plenius procedit a Patre quam a Filio. Augustinus tamen in quinto decimo Libro De Trinitate dicit quod [Col. 1293B] Spiritus sanctus principaliter procedit de Patre: non frustra, inquit, in hac Trinitate non dicitur Verbum Dei nisi Filius, nec donum Dei nisi Spiritus sanctus, nec de quo genitum est Verbum, et de quo procedit principaliter Spiritus sanctus [(42) 1Kb] . Ecce audisti quia Spiritus sanctus principaliter procedit de Patre. Sed ne te hoc turbaret, ipsum continuo de quo sensu, dixerit aperit, dicens: Ideo addidi principaliter, quia et de Filio Spiritus sanctus procedere reperitur. Sed hoc quod illi Pater dedit non jam existenti, et nondum habenti, sed quidquid unigenito Verbo dedit, gignendo dedit. Sic ergo eum genuit, ut etiam de illo donum commune procederet, et Spiritus sanctus esset spiritus amborum. Ecce exposuit ipsemet quomodo Spiritus sanctus [Col. 1293C] principaliter procedit a Patre, non quia prius vel magis procedat a Patre quam a Filio, sed quia cum procedat a Filio, hoc ipsum habet Filius a Patre.

[(43) 1Kb] Post haec considerandum est, cum Spiritus sanctus procedat a Patre, et sit de substantia Patris, cur non dicatur esse natus, sed potius procedere, vel cur non dicatur Filius. Quare autem Spiritus sanctus non dicatur vel sit natus, et ideo non sit Filius, beatus Augustinus ostendit in quinto decimo libro De Trinitate, ita dicens: Si Spiritus sanctus Filius diceretur, amborum Filius utique diceretur, quod absurdissimum esset: Filius quippe nullus est duorum nisi Patris et matris; absit autem ut inter Deum Patrem, et Deum Filium tale aliquid [Col. 1293D] suspicemur! Absurdissime igitur Filius diceretur amborum.

Cum autem [(44) 1Kb] Spiritus sanctus non dicatur genitus, sed tantum procedens, quaeri solet, cur Filius non dicitur tantum genitus, sed etiam procedens, sicut ipse in Evangelio Joannis ait: Ego ex [Col. 1294A] Deo exivi, vel processi, et veni in mundum? (Joan. XVI.) Non ergo tantum Spiritus sanctus procedit a Patre, sed etiam et Filius. Ad quod dicimus; quod cum uterque procedat a Patre, dissimiliter tamen. Nam Spiritus sanctus, ut ait beatus Augustinus in quinto libro De Trinitate, procedit a Patre non quomodo natus, sed quomodo datus [(45) 1Kb] donum: Filius autem procedit nascendo ut genitus: Spiritus sanctus ideo non dicitur Filius, quia neque natus est sicut Unigenitus, neque factus, ut per Dei gratiam in adoptione nasceretur, sicut nos.

Inter [(46) 1Kb] generationem vero Filii, et processionem Spiritus sanctus, dum hic vivimus, distinguere non sufficimus, sed tamen quid de hoc beatus Augustinus dicat, audiamus: De Patre est Filius, de [Col. 1294B] Patre est Spiritus sanctus, sed ille genitus, iste procedens: ille Filius est Patris, de quo est genitus; iste autem Spiritus utriusque, quoniam de utroque procedit; nam nisi etiam procederet de Filio non diceret discipulis: Accipite Spiritum sanctum (Joan. XX), eumque insufflando daret; ut a se quoque procedere significans, aperte ostenderet sufflando, quod spirando dabat occulte.

[(47) 1Kb] Praeterea diligenter adnotandum est quod gemina est processio Spiritus sancti, aeterna videlicet quae ineffabilis est, qua a Patre et Filio [(48) 1Kb] ad sanctificandam creaturam procedit. Et sicut ab aeterno communiter ac simul procedit a Patre et Filio, ita et in tempore communiter, et simul ab utroque procedit ad creaturam non divisam [(49) 1Kb] a Patre in [Col. 1294C] Filium, et a Filio in creaturam. Unde sapiens Augustinus in quinto decimo libro De Trinitate ait: Spiritus sanctus non de Patre in Filium, et de Filio procedit ad sanctificandam creaturam; sed simul utroque procedit, quamvis hoc Pater Filio dederit ut sicut de se, ita etiam de illo procedat.

De temporali [(50) 1Kb] autem processione Beda in homilia Dominicae primae post Ascensionem ita loquitur: Cum Spiritus sancti gratia datur hominibus profecto mittitur Spiritus sanctus a Patre, mittitur et a Filio, procedit a Patre, procedit et a Filio. His verbis aperte ostendit donationem gratiae, sancti Spiritus dici processionem vel missionem ejusdem. Sed cum donatio Spiritus sancti non sit nisi ejus [Col. 1294D] processio, constat [(51) 1Kb] quia et haec processio sive missio temporalis est. Hanc quoque temporalem sancti Spiritus processionem Augustinus in quinto decimo libro De Trinitate insinuat, dicens: Spiritum Sanctum processisse a Christo [(52) 1Kb] , quando post resurrectionem insufflavit in discipulos his [Col. 1295A] verbis. Cum resurrexisset Christus a mortuis et apparuisset discipulis, insufflavit, et ait: Accipite Spiritum sanctum (Joan. XX), ut eum etiam de se procedere ostenderet. Et ipse est virtus quae de illo exibat, ut legitur in Evangelio, et sanabat omnes (Luc. VI). Et, ut ostenderet hanc processionem Spiritus sancti non esse aliud quam donationis ipsius spiritus, addit: Post resurrectionem suam Dominus Jesus Christus bis dedit spiritum, videlicet semel in terra propter dilectionem proximi, et iterum de coelo propter dilectionem Dei; quia per ipsum donum, id est per Spiritum sanctum diffunditur charitas in cordibus nostris (Rom. V), qua diligimus Deum et proximum.

Sunt [(53) 1Kb] autem aliqui, qui dicunt Spiritum sanctum [Col. 1295B] Deum ipsum non dari, sed dona ejus quae non sunt ipse Spiritus, sed, ut aiunt, Spiritus sanctus dicitur dari, cum gratia ejus, quae tamen non est ipse, datur hominibus [(54) 1Kb] . Sed quod ipse Spiritus sanctus qui Deus est, et tertia in Trinitate persona, detur, aperte ostendit beatus Augustinus in quinto decimo libro De Trinitate ita dicens: Eumdem Spiritum sanctum datum cum insufflasset Jesus, de quo mox ait: Ite, baptizate omnes gentes in nomine Patris, et Filii et Spiritus sancti (Matth. XXVIII), ambigere non debemus. Ipse est etiam qui de coelo datus est die Pentecostes. Quomodo ergo Deus non est, qui dat Spiritum sanctum? imo quantus Deus est qui dat Deum? Ecce his verbis aperte dicit, [Col. 1295C] Spiritum sanctum, ipsum scilicet Deum hominibus a Patre et Filio dari, et ipse Spiritus sanctus qui Deus est, ac tertia in Trinitate persona, nobis detur, nostrisque infundatur atque illabatur mentibus.

Hoc etiam Sanctus Ambrosius in primo libro De Spiritu sancto, aperte ostendit, dicens: Licet multi dicantur Spiritus, quia legitur: Qui facit angelos suos spiritus (Psal. CIII), unus tamen Deus est spiritus. Ipsum ergo unum Spiritum, et apostoli et prophetae sunt consecuti. Sic etiam Vas electionis dicit, quia unum spiritum [(55) 1Kb] potavimus (I Cor. XII), quasi eum, qui non queat scindi, sed infundatur animis, sensibus illabatur, ut saecularis suis sitis restringat ardorem, qui Spiritus sanctus non est de substantia corporalium rerum, nec de substantia [Col. 1295D] invisibilium creaturarum. His verbis aperte dicit Spiritum sanctum ipsum, qui creatura non est, infundi mentibus nostris. Item in eodem: Omnis creatura est mutabilis, sed non est mutabilis Spiritus sanctus. Quid autem dubitem dicere, quia datus est Spiritus sanctus, cum scriptum sit: Charitas Dei diffusa est in cordibus nostris per Spiritum sanctum [Col. 1296A] qui datus est nobis? (Rom. V.) Qui cum sit inaccessibilis natura, receptabilis tamen propter bonitatem suam nobis est, complens virtute omnia; sed qui solis participatur justis, simplex substantia, opulentibus virtutibus unicuique praesens, dividens de suo singulis, et ubique est totus. Et hic aperte dicit beatus Ambrosius, quod Spiritus sanctus qui est substantia simplex, cum sit unus datur pluribus.

Hic quaeritur [(56) 1Kb] utrum et sancti viri dent vel possint dare aliis Spiritum sanctum? Quem, si aliis dant, cum ejus donatio supra sit dicta processio, videtur ab eis procedere Spiritus sanctus vel mitti; sed Creator a creatura non procedit, nec mittitur; restat ergo ut ipsi non dent Spiritum sanctum, sed [Col. 1296B] nec dare possint. Unde egregius doctor Augustinus in quinto decimo libro De Trinitate ait: Non aliquis discipulorum Christi Spiritum sanctum dedit; orabant quippe, ut veniret in eos quibus manus imponebant; ipsi eum non dabant: quem morem in suis praepositis etiam nunc servat Ecclesia. Denique et Simon Magus offerens apostolis pecuniam, non ait: Date mihi hanc potestatem, ut dem Spiritum sanctum; sed, cuicunque, inquit, imposuero manus, accipiat Spiritum sanctum (Act. VIII). Neque enim Scriptura superius dixerat hoc, scilicet: videns autem Simon quia apostoli darent Spiritum sanctum; sed dixerat: Videns autem Simon quia impositione manuum apostolorum datur Spiritus sanctus (ibid.). Ecce his verbis ostendit beatus Augustinus, [Col. 1296C] nec apostolos, nec alios praelatos dedisse Spiritum sanctum; et quod plus [(57) 1Kb] est, non posse etiam dare, dicit in eodem libro, subdens ita: De Christo scriptum est quod acceperit a Deo Patre promissionem Spiritus sancti, et super discipulos effuderit (Act. II), in quo utraque natura manifestata est, divina scilicet et humana. Accepit quippe ut homo, et effudit ut Deus. Nos autem hoc donum pro modulo nostro accipere possumus, effundere vero super alios utique non possumus, sed ut hoc fiat, Deum super eos, a quo id efficitur invocamus. His verbis expresse dicit, nos Spiritum sanctum non posse super alios infundere.

[(58) 1Kb] Hic considerandum est, cum Spiritus sanctus [Col. 1296D] detur hominibus a Patre et Filio, quod est ipsum temporaliter ab utroque procedere vel mitti: utrum etiam a seipso detur? Si datur a se, et procedit et mittitur a se. Ad quod dicimus: Quia Spiritus et Deus est, et donum sive datum, et ideo dat et datur. Dat quidem in quantum Deus, et datur in quantum donum est. Cum autem datio vel donatio [Col. 1297A] Spiritus sit operatio Dei, et communis sit et indivisa operatio trium personarum; donatur Spiritus sanctus, non tantum a Patre et Filio, sed etiam a seipso. Unde beatus Augustinus in quinto decimo decimo libro De Trinitate dicit, quod Spiritus sanctus seipsum dat. Sicut, inquit, corpus carnis nihil est aliud quam caro, sic donum Spiritus sancti nihil est aliud quam Spiritus sanctus. In tantum ergo donum Dei est, in quantum datur eis quibus datur; apud se autem Deus est, etsi nemini datur, quia Deus erat Patri et Filio coaeternus antequam daretur. nec illi quia dant, et ipse, quia datur, ideo minor illis est; ita enim datur sicut Dei donum, ut et semetipsum det sicut Deus. Non enim dici potest non esse suae potestatis, de quo dictum est: Spiritus [Col. 1297B] ubi vult spirat (Joan. III). Ecce aperte dicit: Quia Spiritus sanctus seipsum dat. Si enim Spiritus seipsum dare non potest, et eum potest dare Pater et Filius, potest utique Pater aliquid et Filius, quod non potest Spiritus sanctus. Item si Pater et Filius dant Spiritum sanctum, etiam nec [(59) 1Kb] ipse dat; aliquid ergo Pater operatur et Filius, quod non operatur Spiritus sanctus. Dat ergo Spiritus sanctus seipsum. Si autem seipsum dat, tunc et a seipso procedit, et mittitur, quod utique verum est; nam processio temporalis Spiritus sancti vel missio, ipsius est donatio et ipsa est Dei operatio. Procedit ergo temporaliter Spiritus sanctus a se, et mittitur a se quia datur a se.

[Col. 1297C] Ne autem [(60) 1Kb] mireris quod Spiritus sanctus dicitur mitti, vel procedere a se. Nam et de Filio Dei dicit Augustinus in secundo libro de Trinitate, quod non tantum a Patre missus est, sed etiam a seipso, et a Spiritu sancto, quaerens quomodo Filius vel Spiritus sanctus sit missus, cum uterque sit ubique tanquam Deus, nam uterque, inquit Augustinus legitur missus. De Spiritu sancto enim legitur, quem mittet Pater in nomine meo (Joan. XIV). Et item: Si abiero, mittam eum ad vos (Joan. XVI). Et Filius de se dicit: Exivi a Patre, et veni in mundum. Et Apostolus dicit: Misit Deus Filium suum (Gal. IV). In propheta autem scriptum est ex persona Dei: Coelum et terram ego impleo (Jer. XXIII). Itaque ubique est Deus, ubique est ergo Filius, ubique est [Col. 1297D] etiam Spiritus sanctus. Illuc igitur missus est Filius et Spiritus sanctus, ubi erat.

Quo circa [(61) 1Kb] quaerendum est, quomodo intelligatur missio Filii vel Spiritus sancti. Pater enim solus, inquit beatus Augustinus in eodem libro, nusquam legitur missus, sed Filius, et Spiritus sanctus. Et de Filio primum videamus quomodo sit missus; sic ait Apostolus: Misit Deus Filium suum factum ex muliere (Gal. IV). Ubi satis ostendit, quod eo ipso misit Filium quo factum ex muliere. [Col. 1298A] Proinde mitti a Patre sine Spiritu sancto non potuit, quia Pater intelligitur misisse eum cum fecit ex femina, quod utique non fecit sine Spiritu sancto. Ecce hic dicit, Filium missum a Patre et a Spiritu sancto.

Et quod [(62) 1Kb] etiam a Spiritu sancto missus sit, ut ait beatus Augustinus in eodem libro, auctoritatibus confirmatur. Ipse Christus dicit per Isaiam: Nunc misit me Dominus, et spiritus ejus (Isa. XLVIII). De hoc sanctus Ambrosius in secundo libro De Spiritu sancto ita ait: Quis est qui dicit, misit me Dominus et Spiritus ejus, nisi qui venit a Patre, ut salvos faceret peccatores? Pater ergo Filium misit, et Spiritus sanctus. Idem in eodem libro, ut Isaias dicit datus est a Patre: Puer natus est nobis, et Filius [Col. 1298B] datus est nobis (Isa. IX). Datus est, audeo dicere, et a Spiritu sancto, quia et a Spiritu sancto missus est. Dicit enim ipse Filius Dei: Spiritus Domini super me, eo quod unxerit me; evangelizare pauperibus misit me, praedicare captivis remissionem, etc. (Isa. LXI.) Quod cum in libro Isaiae legeret, ait in Evangelio: Hodie completa est haec Scriptura in auribus vestris (Luc. IV), ut de se dictum esse significaret: Breviter autem dixit: super me, quia quasi Filius hominis et unctus est et missus ad praedicandum, nam secundum divinitatem non super Christum Spiritus, sed in Christo est. Ecce his verbis ostendit beatus Ambrosius Filium esse missum, et datum nobis, non tantum a Patre, sed [Col. 1298C] etiam a Spiritu sancto.

[(63) 1Kb] Missus est etiam Filius a seipso, quia una est voluntas Patris et Filii, et inseparabilis operatio. Sic igitur intellige, illam ex Virgine nativitatem in qua Filius intelligitur missus, una eademque operatione Patris et Filii inseparabiliter factam, non inde separato Spiritu sancto. Ergo a Patre et Filio missus est idem Filius, quia a Patre et Verbo factum est ut mitteretur, id est incarnatus hominibus appareret. Ex praedictis [(64) 1Kb] aperte monstratur quod Filius missus est a Patre, et Spiritu sancto, et a seipso; et quae sit ipsa missio, scilicet incarnatio; videlicet quod factus est homo per quod visibilis apparuit: quod est opus commune Patris, et Filii, et Spiritus sancti. Sed ad hoc [(65) 1Kb] opponitur: [Col. 1298D] Si Filius a seipso missus est, cur ergo ait: A meipso non veni? (Joan. VIII.) Ad hoc beatus Augustinus in secundo libro De Trinitate respondet, dicens hoc dictum esse secundum formam servi secundum quam non fecit ut mitteretur, scilicet non est operatus incarnationem, sed secundum formam Dei.

[(66) 1Kb] Sciendum, praeterea, quia duobus modis Filius dicitur mitti: scilicet vel cum visibiliter mundo apparuit carne indutus, vel cum se in animas pias [Col. 1299A] sic transfert, ut ab eis percipiatur et cognoscatur. Hos duos missionis modos aperte beatus Augustinus distinguit in quarto libro De Trinitate, dicens: Non eo ipso quod [(67) 1Kb] Patre natus est, missus Filius dicitur, sed vel eo quod apparuit huic mundo Verbum caro factum est [(68) 1Kb] , unde dicit: Exivi a Patre, et veni in mundum (Joan. XVI); vel eo quod ex tempore cujusquam mente percipitur. Ecce distincti sunt duo modi missionis Filii Dei, et secundum alterum semel tantum missus est; secundum alterum saepe missus est et mittitur quotidie.

Hic quaeritur [(69) 1Kb] cur Pater non dicitur missus, cum ex tempore a quoquam percipiatur sicut Filius? Ad quod dicimus quia in eo est principii auctoritas, qui non habet a quo sit, a quo Filius [Col. 1299B] est et Spiritus sanctus.

[(70) 1Kb] Nunc de Spiritu sancto videndum est, propter [(71) 1Kb] illam ineffabilem et aeternam processionem, qua procedit a Patre et a Filio et non a seipso; quae sit ejus temporalis processio, quae dicitur missio sive donatio? Ad quod dicimus: Quia sicut Filius dicitur duobus modis mitti, uno scilicet quo visibiliter apparuit, altero quo invisibiliter castis mentibus percipitur; ita et Spiritus sanctus a Patre et Filio, a seipso duobus modis procedere sive mitti, sive dari dicitur. uno visibiliter, altero invisibiliter. Datus est enim visibilis creaturae demonstratione, sicut in die Pentecostes aliisque vicibus, et datur quotidie invisibiliter illabendo fidelium mentibus.

[Col. 1299C] Primo [(72) 1Kb] igitur agamus de illo missionis modo qui fuit visibili specie. De hoc beatus Augustinus in secundo libro De Trinitate sic ait: In promptu est intelligere de Spiritu sancto, cur missus et ipse dicatur: facta est enim quaedam creaturae species ex tempore, in qua visibiliter ostenderetur Spiritus sanctus; sive cum super ipsum Dominum corporali specie columbae descendit (Matth. III), sive cum die Pentecostes factus est subito de coelo sonus quasi ferretur flatus vehemens, et visae sunt illae linguae divisae sicut ignis, qui et insedit super unumquemque eorum (Act. II). Haec operatio visibiliter expressa, et oculis oblata mortalibus, missio Spiritus sancti dicta est: non ut appareret ipsa ejus [Col. 1299D] substantia, qua et ipse invisibilis et incommutabilis est sicut Pater et Filius, sed ut exterioribus visis corda hominum commota a temporali manifestatione venientis ad occultam aeternitatem semper praesentis converterentur. Ecce his verbis aperit egregius doctor Augustinus, illum modum missionis qui visibiliter exhibetur, cum tamen Spiritus sanctus in natura sui non videatur, qui nec in illis creaturis magis erat quam in aliis. Per temporalem quippe motum creaturae significata est spiritualis et invisibilis sancti Spiritus infusio: et ut apertius [Col. 1300A] dicam, per illum modum missionis Spiritus sancti corporaliter exhibitum monstrata est spiritualis et interior missio Spiritus sancti, sive donatio de qua agendum est.

Sed prius [(73) 1Kb] quaerendum est, cum Filius dicatur minor Patre secundum missionem, qua in forma creaturae apparuit, cur et Spiritus sanctus non dicatur similiter minor Patre, cum in forma creaturae apparuit? Nam de Filio, quod minor sit Patre secundum formam, qua missus apparuit, aperte ostendit beatus Augustinus in quarto libro De Trinitate dicens: Misit Deus Filium suum factum ex muliere, factum sub lege, usque adeo parvum ut factum; eo itaque missum, quo factum. Fatemur ergo factum minorem; et iterum minorem in quantum [Col. 1300B] factum, et iterum factum in quantum missum Ecce habes quia Filius, in quantum est missus, id est factus, minor est Patre. Cur ergo Spiritus sanctus non dicitur minor Patre, cum et ipse creaturam assumpsit in qua apparuit? Quia videlicet aliter Spiritus sanctus creaturam assumpsit, in qua apparuit; aliter Dei Filius: nam Filius accepit per unionem, Spiritus vero non. Filius enim accepit hominem, ita ut fieret homo; Spiritus vero sanctus non ita accepit columbam, ut fieret columba. De hoc beatus Augustinus in secundo libro De Trinitate ita ait: Ideo nusquam scriptum est quod Deus Pater sit major Spiritu sancto, vel Spiritus sanctus minor, quia non sic est assumpta creatura in qua appareret Spiritus sanctus, sicut assumptus est [Col. 1300C] Filius hominis, in qua forma ipsius Dei verbi praesentaretur, non ut habens verbum Dei, sicut alii sancti sapientes, sed quod ipsum Verbum erat. Aliud est enim verbum in carne, aliud Verbum caro; id est aliud verbum in homine, aliud Verbum homo. Caro enim pro homine posita est in eo, quod ait: Factum est Verbum caro (Joan. I). Non ergo sic assumpta est creatura in qua apparuit Spiritus sanctus, sicut assumpta caro illa et humana forma ex Virgine Maria. Non enim columbam vel illum ignem beatificavit, sibique in unitatem personae conjunxit in aeternum. Ex praedictis aperte ostensum est secundum quod Filius dicatur minor Patre, et quare Filius dicatur minor Patre, et non Spiritus [Col. 1300D] sanctus.

Notandum [(74) 1Kb] autem quod Filius, secundum quod homo factus est, non tantum Patre, sed et Spiritu sancto, et etiam seipso minor dicitur. Et quod etiam seipso minor dicitur secundum formam servi, Augustinus ostendit in primo libro De Trinitate dicens: Erraverunt homines, ea, quae de Christo secundum hominem dicta sunt, ad ejus substantiam, quae sempiterna est, transferentes. Sicut illud quod Dominus dicit: Pater major me est (Joan. XIV), quod propter formam servi Veritas dicit, [Col. 1301A] secundum quem modum etiam seipso minor est Filius. Quomodo non etiam seipso minor factus est, qui seipsum exinanivit formam servi accipiens? (Philipp. II.) Non enim sic accepit formam servi, ut amitteret formam Dei, in qua erat aequalis Patri. In forma igitur Dei unigenitus Patris aequalis est Patri; in forma servi etiam seipso minor est. Non igitur immerito Scriptura dicit utrumque, scilicet aequalem Patri Filium, et Patrem majorem Filio. Illud enim propter Dei formam, hoc autem propter formam servi intelligitur. De hoc eodem in secundo libro De Trinitate beatus Augustinus ait: Dei Filius aequalis Patri secundum Dei formam in quo [(75) 1Kb] est; et minor Patre secundum formam servi, quam accepit: in qua non modo Patre sed etiam [Col. 1301B] Spiritu sancto, nec hoc tantum, sed etiam seipso minor inventus est. Propter quam, ut idem ait contra Maximinum haereticorum episcopum, non tantum Patre, sed etiam seipso et Spiritu sancto minor factus est, et etiam minoratus paulo minus ab angelis (Hebr. II). Est ergo Dei Filius, ut idem beatus Augustinus ait in primo libro De Trinitate, Deo Patri natura aequalis, habitu minor, id est in forma servi, quam accepit. His auctoritatibus aperte ostenditur Filius secundum formam servi minor Patre et seipso, et Spiritu sancto.

[(76) 1Kb] Jam nunc accedamus ad assignandam missionem Spiritus sancti, qua invisibiliter mittitur in corda fidelium, nam ipse Spiritus sanctus, qui [Col. 1301C] Deus est ac tertia in Trinitate persona, ut supra ostensum est, a Patre et Filio ac seipso temporaliter procedit, id est mittitur ac donatur fidelibus. Sed quae sit ista missio sive donatio, vel quomodo fiat considerandum est. Hoc autem [(77) 1Kb] , ut intelligibilius doceri, ac plenius prospici valeat, praemittendum est quoddam ad hoc valde necessarium. Dictum quidem est supra, et sacris auctoritatibus ostensum, quod Spiritus sanctus amor est Patris et Filii, quo se invicem amant, et nos. His autem addendum est, quod idem ipse Spiritus sanctus est amor sive charitas, qua nos diligimus Deum et proximum, quae charitas cum ita est in nobis, ut nos faciat diligere Deum et proximum, tunc Spiritus sanctus dicitur mitti vel donari nobis, [Col. 1301D] et qui diligit ipsam dilectionem, qua diligit et proximum, in eo ipso Deum diligit, quia ipsa dilectio Deus est.

Ne autem [(78) 1Kb] in re tanta aliquid de nostro influere videamur, sacris auctoritatibus, quod dictum est, corroboremus. De hoc beatus Augustinus in tertio decimo libro De Trinitate ait: Qui proximum diligit, consequens est ut ipsam praecipue dilectionem diligat. Deus autem dilectio est: [Col. 1302A] consequens ergo est, ut praecipue Deum diligat. Item in eodem: Deus dilectio est, ut ait Joannes Evangelista (I Joan. IV). Utquid ergo imus et currimus in sublimia coelorum et ima terrarum, quaerentes eum, qui est apud nos, si nos velimus esse apud eum? Nemo dicat non novi quid diligam. Diligat fratrem, et diligat eamdem dilectionem. Magis enim novit dilectionem, quam [(79) 1Kb] diligit, quam fratrem quem diligit. Ecce jam potest notiorem habere [(80) 1Kb] dilectionem, quam fratrem, plane notiorem, quia praesentiorem, quia interiorem, quia certiorem. Amplectere dilectionem Domini, et dilectione amplectere Deum, ipsa est dilectio, quae omnes bonos angelos et omnes servos Dei consociat vinculo sanctitatis. [Col. 1302B] Quanto ergo saniores sumus a tumore superbiae, tanto simus dilectione pleniores, et quo, nisi Deo plenus est, qui plenus est dilectione? His verbis satis ostendit sapiens Augustinus, quod dilectio ipsa, qua diligimus Deum et proximum, Deus est. Sed adhuc apertius in eodem libro subdit, dicens: Dilectionem [(81) 1Kb] fratrum quam commendat Joannes Evangelista attendamus. Qui diligit fratrem, inquit, in lumine manet et scandalum in eo non est (I Joan. II). Manifestum est quod justitiae perfectionem in fratris dilectione posuerit. Nam in quo scandalum non est, utique perfectus est, et tamen videtur dilectionem Dei tacuisse; quod nunquam faceret, nisi quia in ipsa fraterna dilectione [Col. 1302C] vult intelligi Deum. Apertissime enim in eadem Epistola paulo post ita ait: Dilectissimi, diligamus invicem, quia dilectio ex Deo est. Et omnis, qui diligit ex Deo natus est, et cognovit [(82) 1Kb] Deum; qui non diligit, non cognovit Deum, quia Deus dilectio est (I Joan. IV). Ista contexio [(83) 1Kb] satis aperte declarat, eamdem ipsam fraternam dilectionem (nam fraterna dilectio est qua diligimus invicem) non solum ex Deo, sed etiam Deum esse tanta auctoritate praedicari, scilicet Joannis. Cum ergo de dilectione diligimus fratrem, de Deo diligimus fratrem, nec fieri potest ut eamdem dilectionem non praecipue diligamus, qua fratrem diligimus, quoniam Deus dilectio est. Item: Qui non diligit fratrem, non est in dilectione; et qui non est in dilectione, non [Col. 1302D] est in Deo, quia Deus dilectio est. Ecce aperte dicit fraternam dilectionem Deum esse.

Cum autem [(84) 1Kb] fraterna dilectio sit Deus, nec Pater est nec Filius, sed tantum Spiritus sanctus, qui proprie in Trinitate dilectio vel charitas dicitur. Unde beatus Augustinus in decimo quinto libro De Trinitate sic ait: Si in donis Dei nihil est majus charitate et nullum est magis donum Dei quam Spiritus sanctus, quid consequentius est [Col. 1303A] Dei quam Spiritus sanctus, quid consequentius est quam ut sit charitas ipse, quae dicitur et Deus ex Deo? Ita enim ait Joannes Evangelista: Dilectio ex Deo est (I Joan. IV). Et paulo post: Deus dilectio est (ibid.). Ubi manifestat eam se dixisse dilectionem Deum quam dixit ex Deo. Deus ergo ex Deo est dilectio.« Item in eodem: Joannes volens de hac re apertius loqui. In hoc, inquit, cognoscimus quia in eo manemus, et ipse in nobis; quia de Spiritu sancto dedit nobis (ibid.). Spiritus itaque sanctus, de quo dedit nobis, facit nos in Deo manere, et ipsum in nobis. Hoc autem facit dilectio. Ipse igitur Deus dilectio est. Ex his apparet, quod Spiritus sanctus charitas est.

Sed ne [(85) 1Kb] forte aliquis dicat, illud donum esse [Col. 1303B] per expressionem causae, Deus charitas est (I Joan. IV), eo scilicet quod charitas sit ex Deo, et non sit ipse Deus; sicut dicitur, Deus nostra patientia et spes, non quod ipse sit ista, sed quia ista ex eo sunt, occurrit Augustinus ostendens non hoc dictum esse per causam, sicut illa, in quinto decimo libro De Trinitate dicens: Non dicturi sumus charitatem non praeterea esse dictam Deum, quod ipsa charitas sit illa substantia quae Dei digna sit nomine, sed quod donum sit Dei, sicut dictum est de eo: Tu es patientia mea (Psal. LXX). Non utique dictum est, ideo quod Dei substantia nostra patientia est, sed quia ab ipso nobis est, unde alibi: Ab ipso est patientia mea (Psal. LXI). Hunc enim [Col. 1303C] sensum facile refellit ipsa lectio Scripturarum. Tale est enim: Tu es patientia mea, quale est, Domine spes mea; et Deus meus misericordia mea (Psal. XC, LVIII), et multa similia. Non autem dictum est, Domine, charitas mea; aut, tu es charitas mea; aut Deus charitas mea est; sed ita dictum est: Deus charitas est, sicut dictum est, Deus spiritus est (I Joan. IV). Hoc qui non discernit, intellectu [(86) 1Kb] a Domino, non expositionem quaerat a nobis; non enim apertius quidquam possumus dicere. Deus ergo charitas est. »Ex praedictis clarescit, quod Spiritus sanctus charitas est, qua diligimus Deum et proximum. Unde facilius est nobis ostendere, quomodo Spiritus sanctus mittatur, sive detur nobis.

Tunc enim [(87) 1Kb] nobis mitti vel dari dicitur, cum [Col. 1303D] ita in nobis est, ut faciat nos diligere Deum et proximum, per quod maneamus in Deo et Deus in nobis. Unde beatus Augustinus modum missionis insinuans in quinto decimo libro De Trinitate ait: Deus Spiritus sanctus est, qui procedit ex Deo, et cum datus fuerit homini, accendit eum ad diligendum Deum et proximum, et ipse dilectio est. Non enim habet homo unde diligat Deum nisi ex Deo. Ecce quomodo datur vel mittitur nobis Spiritus sanctus, secundum quod dicitur datum, sive donum: quod donum beatus Augustinus commendat, explanans apertius quomodo detur in eodem libro. [Col. 1304A] Dilectio, inquit, Dei diffusa est in cordibus nostris, ut ait Apostolus, per Spiritum sanctum, qui datus est nobis (Rom. V). Nullum est isto Dei dono excellentius: solum est quod dividit inter filios regni, et filios perditionis. Dantur et alia per Spiritum sanctum munera, sed sine charitate nihil prosunt. Nisi ergo tantum impertiatur cuique Spiritus sanctus, ut eum Dei et proximi faciat amatorem, ille a sinistra non transfertur ad dexteram. Nec Spiritus sanctus dicitur proprie donum, nisi propter dilectionem; quam qui non habuerit, etsi loquatur omnibus linguis, et habuerit prophetiam, et omnem scientiam, et omnem fidem, et distribuerit substantiam suam, et tradiderit corpus suum ita ut ardeat, nihil ei prodest (I Cor. XIII). Quantum [Col. 1304B] ergo bonum est, sine quo ad aeternam vitam neminem tanta bona perducunt! Ipsa vero dilectio vel charitas (nam unius rei nomen est et utrumque) perducit ad regnum. Dilectio igitur quae ex Deo est et Deus est, proprie et Spiritus sanctus est, per quem diffunditur in cordibus nostris. Deus ergo est charitas, per quam nos tota inhabitet Trinitas. Quocirca rectissime Spiritus sanctus cum sit Deus, vocatur etiam donum Dei, quod donum proprie quid nisi charitas intelligendum est, quae perducit ad Deum, et sine qua quodlibet aliud donum non perducit ad Deum? Ecce hic aperitur quod supra dictum est, secundum [(88) 1Kb] quod charitas sit Spiritus sanctus, et donum excellentius: et quomodo [Col. 1304C] hoc donum, scilicet Spiritus sanctus, detur nobis. Cum ita impertitur alicui, id est ita habet esse in aliquo, ut eum faciat Dei et proximi amatorem. Quod cum faciat tunc dicitur dari, sive mitti alicui, et tunc ille proprie dicitur habere Spiritum sanctum.

Hic quaeritur [(89) 1Kb] , si charitas Spiritus sanctus est, cum ipsa augeatur et minuatur in homine, et magis et minus per diversa tempora habeatur, utrum concedendum sit quod Spiritus sanctus augeatur in homine, et magis vel minus habeatur? Si enim in homine augetur, et magis vel minus datur sive habetur, mutabilis esse videtur. Deus autem omnino immutabilis est. Videtur ergo quod vel Spiritus sanctus non sit charitas, vel charitas [Col. 1304D] non augeatur vel minuatur in homine. Item: Charitas non habenti datur, ut habeat, et habenti, ut plenius habeat. Si ergo Spiritus sanctus charitas, et non habenti datur ut habeat, et habenti ut plenius habeat; quomodo datur non habenti, cum ipse, ut Deus, sit ubique et in omnibus creaturis totus, et quomodo plenius datur vel habetur sine sui mutatione?

His autem [(90) 1Kb] respondemus dicentes: quod Spiritus sanctus sive charitas penitus immutabilis est, nec in se augetur vel minuitur, nec in se recipit majus vel minus, sed in homine, vel potius homini [Col. 1305A] augetur, et magis vel minus datur, sive habetur. Nam Deus noster magnificari et exaltari potest in nobis, qui tamen in se non magnificatur, nec minuitur, nec exaltatur. Unde propheta ait: Accedat homo ad cor altum, et exaltabitur Deus (Psal. XVIII). Super quem locum sic ait auctoritas [(91) 1Kb] : Deus non in se sed in corde hominis grandescit. Sic igitur Spiritus sanctus homini datur, et datus amplius datur, id est augetur, et magis et minus habetur; et tamen immutabilis existit. Cumque [(92) 1Kb] ubique sit, et in omni creatura totus, sunt tamen multi, qui eum non habent. Non enim omnes Spiritum sanctum habent in quibus est: alioquin et irrationabiles creaturae habent Spiritum sanctum, quod fidei pietas non admittit.

[Col. 1305B] [(93) 1Kb] Ut autem certius fiat quod diximus, auctoritate confirmamus. Quod Spiritus sanctus magis et minus percipiatur, et homini augeatur, et non habenti detur, et habenti ut plus habeatur, beatus Augustinus ostendit, super Joannem dicens: Sine Spiriu sancto constat nos Christum diligere, et ejus mandata servare non posse; et id nos posse atque agere tanto minus quanto illum percipimus. Tanto vero amplius, quanto illum percipimus amplius. Ideoque non solum non habenti non incassum promittitur, non habenti quidem, ut habeatur; habenti autem, ut amplius habeatur, nam si ab alio minus, et ab alio amplius non haberetur, sanctus Eliseus sancto Eliae non diceret: Spiritus, qui est in [Col. 1305C] te, duplex sit in me (IV Reg. II). Christo autem, qui est Dei Filius, non ad mensuram datus est spiritus (Joan. III). Neque enim sine gratia Spiritus sancti est mediator Dei et hominum homo Christus Jesus (I Tim. II). Quod enim est unigenitus aequalis Patri Filius, non est gratiae sed naturae. Quod autem in unitate personae unigeniti assumptus est homo, gratiae est, non naturae. Caeteris autem ad mensuram datur, et datus additur, donec unicuique pro modo suae perfectionis propria mensura compleatur. Ecce expressum habes quod Spiritus sanctus scilicet magis et minus datur vel accipitur, et homini datur augenti, et habenti et non habenti datur [(94) 1Kb] , quia Spiritus sanctus est charitas, quae non habenti datur, et in habente augetur et proficit. Imo ut verius [Col. 1305D] et magis proprie loquar, homo in ea proficit, et deficit aliquando, et tunc ipsa dicitur proficere vel deficere, quae tamen non proficit nec deficit in se, quia Deus est. Unde beatus Augustinus in homilia nona super Epistolam Joannis ait: Probet se quisque, quantum in illo profecerit charitas, vel potius quantum ipse in charitate profecerit. Nam si charitas Deus est, nec proficit, nec deficit. Sic ergo dicitur proficere in te charitas, quia tu ea proficis. Ecce quomodo intelligendum sit cum dicitur Spiritus [Col. 1306A] sanctus augeri in nobis, quia nos in eo scilicet proficimus, sic et alia hujusmodi.

Hic quaeritur [(95) 1Kb] , cum Spiritus sanctus, per quem dividuntur dona, ipse sit donum, utrum concedendum sit, quod per donum dividuntur, et dantur dona? Ad quod dicimus, quia per donum, quod est Spiritus sanctus, singulis propria dividuntur dona, et ipsum communiter omnes boni habent. Unde beatus Augustinus in quinto decimo libro De Trinitate ait: Per donum quod est Spiritus sanctus, in commune omnibus membris Christi multa dona, quae sunt quibusdam propria, dividuntur. Non enim singuli quique habent omnia, sed hi alia, illi alia, quamvis ipsum donum a quo cuique propria dividuntur, omnes habent, id est Spiritum sanctum. [Col. 1306B] Aperte quoque dicit per donum dona dari.

[(96) 1Kb] Praeterea diligenter considerandum est cum Spiritus sanctus dicatur donum et datum, utrum eadem ratione utrumque ei nomen conveniat, quod utique videri potest? Cum idem enim sit Spiritui sancto dari et donari, ex eadem ratione videtur Spiritus sanctus dici datum et donum. Hoc autem videtur Augustinus significare in decimo quinto libro De Trinitate, cum ait: Spiritus in tantum Dei donum est, in quantum datur eis, quibus datur, apud se autem Deus est, etsi nemini datur: ecce aperte dicit Spiritum sanctum donum appellari, quia datur. Si autem ex eo tantum appellatur donum, quia datur, non ab aeterno fuit donum, quia non [Col. 1306C] datur, nisi ex tempore. Ad quod [(97) 1Kb] dicit Magister Petrus, quia Spiritus sanctus et donum dicitur, et datum sive donatum; sed datum sive donatum ex eo tantum dicitur, quia datur vel donatur, quod habet tantum ex tempore, donum vero dicitur non ex eo tantum quod donatur, sed ex proprietate quam habuit ab aeterno. Unde et ab aeterno fuit donum. Sempiterne enim donum fuit, non quia daretur, sed quia processit ex Patre et Filio. Unde beatus Augustinus in quarto libro De Trinitate ait: Sicut natum esse, est Filio a Patre esse, ita Spiritui sancto donum esse Dei est a Patre procedere et a Filio. Hic aperte ostenditur quod Spiritus sanctus eo donum est, quia procedit a Patre et Filio, sicut Filius eo est a Patre, quod natus est ab eo.

[Col. 1306D] Ex praedictis [(98) 1Kb] patet quod Spiritus sanctus sempiterne donum est, et temporaliter datum vel donatum. Ex quo apparet illa geminae distinctionis processio, de qua supra egimus; nam secundum alteram processionem dicitur donatum vel datum, secundum [(99) 1Kb] alteram dicitur donum. Secundum hoc, quod sempiterne donum est, refertur ad Patrem et Filium; secundum vero quod dicitur datum vel donatum, et ad eum, qui dedit, refertur, et ad eos quibus datur.

[Col. 1307A] [(100) 1Kb] Nunc postquam coaeternitatem trium personarum pro modulo facultatis nostrae insinuavimus, jam de earumdem aequalitate aliquid eloqui superest. Fides enim catholica, sicut tres coaeternas, ita et coaequales tres personas asserit. Aequalis est enim in omnibus Patri Filius, et Patri et Filio Spiritus sanctus, quia ut ait [(1) 1Kb] beatus Augustinus in libro De fide ad Petrum breviter aperiens quomodo intelligatur aequalitas, docet. Nullus horum alium aut praecedit aeternitate, aut excedit magnitudine, aut superat potestate; quia nec Filio nec Spiritu sancto, quantum ad divinae naturae unitatem pertinent, aut anterior, aut major est Pater; nec Filius Spiritu sancto. Aeternum quippe est et sine initio, quod Filius de Patris natura exstitit, et aeternum [Col. 1307B] ac sine initio est, quod Spiritus sanctus de natura Patris et Filii procedit. Ob hoc ergo tres recte unum credimus et dicimus Deum, quia una prorsus aeternitas, una immensitas, una naturalis est trium personarum divinitas. Ecce breviter sapiens Augustinus assignavit in quo trium personarum consistat aequalitas, quia scilicet alia aliam non excellit, aut aeternitate, aut potestate, aut magnitudine. Cumque [(2) 1Kb] numerentur ista quasi in Deo diversa, tamen unum et idem sunt, scilicet essentia divina simplex et incommutabilis. Unde beatus Augustinus in septimo libro De Trinitate: Homo [(3) 1Kb] alio modo est magnus, alio Deus est, sed eo magnus, quo Deus, quia non aliud illi est magnum esse et aliud Deum [Col. 1307C] esse. Eadem quippe est ejus magnitudo quae virtus, et eadem potentia quae magnitudo. Pater igitur et Filius simul una essentia, et una est magnitudo. Ita etiam et potentia Dei essentia divina est. Unde Beatus Augustinus in septimo libro Confessionum ait: Voluntas et potentia Dei Deus est ipse. Aeternitas quoque Dei divina essentia est. Quod Augustinus ostendit super illum locum Psalmi: In generatione generationum anni tui (Psal. CI), dicens: Et generatio generationum quae non transit, collecta de omnibus generationibus, id est sancti. In illa erunt anni Dei, qui non transient, id est aeternitas Dei. Non enim aliud sunt anni Dei, et aliud ipse, sed anni Dei aeternitas Dei est, aeternitas vero Dei ipsa Dei substantia est nihil habens mutabile. Inconcusse [Col. 1307D] igitur teneamus quod unum idemque est essentia divina, aeternitas, potentia et magnitudo; et tamen consuevit Scriptura, haec et his similia distincta ponere. His ergo verbis trium aequalitatem personarum breviter complexus; qua alius alium nec aeternitate, nec magnitudine, nec potentia superat. Quod autem aeternitate aliqua trium personarum aliam non excedat, supra ostensum est, ubi coaeternitas trium personarum insinuata est.

Nunc igitur [(4) 1Kb] superest ostendere, quod magnitudine [Col. 1308A] vel potentia alius alium non excedat, et prius de magnitudine videamus. Sciendum igitur est, quia Pater non est major Filio, nec Pater vel Filius major Spiritu sancto, nec majus aliquid duae personae sunt simul quam una, nec tres simul majus aliquid quam duae, nec major est essentia in tribus quam in duabus, nec in duabus quam in una, quia tota est in singulis. Unde Joannes Damascenus ait: Confitemur deitatis naturam omnem perfecte esse in singula suarum hypostaseon, id est personarum: omnem in Patre, omnem in Filio, omnem in Spiritu sancto, ideoque perfectus est Deus Pater, perfectus Deus Filius, perfectus Deus Spiritus sanctus. Et inde est quod Pater dicitur esse in Filio, et Filius in Patre, et Spiritus sanctus in utroque, et singulus [Col. 1308B] in singulis. Unde sanctus Augustinus in libro De fide ad Petrum ait: Propter unitatem naturalem totus Pater in Filio et Spiritu sancto est, totus Filius in Patre et Spiritu sancto est, totus quoque Spiritus sanctus in Patre et Filio est. Nullus horum extra quemlibet ipsorum est propter divinae unitatem naturae. Eamdem igitur in utroque et virtutis similitudinem, et deitatis plenitudinem confitemur, quia Veritas in Evangelio dicit: Ego in Patre, et Pater in me est (Joan. XIV).

[(5) 1Kb] Nunc ostendere restat quomodo aliqua harum personarum non excellat potentia; ut sicut una et indifferens est magnitudo trium, ita una et indifferens monstretur potentia trium: sciendum est igitur quod non est potentior Pater Filio, nec Filius [Col. 1308C] vel Pater Spiritu sancto. Quod Augustinus rationibus et auctoritatibus probabiliter astruit in libro Contra Maximinum haereticum, qui docebat Patrem potentiorem, aut majorem Filio; Nihil, inquit, Patre minus habet ille, qui dicit: Omnia quae habet Pater, mea sunt (Joan. XVI). Nam si minus habet in potestate aliquid quam Pater, non sunt ejus omnia quae habet Pater. Tantam igitur habet potestatem, quantam Pater, quia secundum divinitatem aequalis est Patri.

[(6) 1Kb] Alio modo beatus Augustinus probat aequalem Patri Filium esse contra Maximinum haereticum dicens: Tu dicis quod Pater genuit Filium minorem se, in quo et Patri derogas. Nam si Filium unicum [Col. 1308D] minorem genuit, aut non potuit, aut noluit gignere aequalem. Si dicis quia non voluit, eum invidum esse dixisti; si autem non potuit, ubi est omnipotentia Dei Patris? Prorsus ad hunc articulum res colligit [(7) 1Kb] , ut Deus Pater aequalem sibi gignere Filium aut non potuerit, aut noluerit. Si non potuit, infirmus, si noluit invidus invenitur; sed utrumque hoc falsum est. Patri igitur Filius vere aequalis est. Genuit ergo Pater sibi aequalem Filium, et ab utroque procedit utrique aequalis Spiritus sanctus. Si [Col. 1309A] enim formam suam, ait beatus Augustinus contra eumdem Maximinum, Arianorum episcopum, Deus Pater in unico Filio plenam gignere potuit, nec tamen plenam genuit, sed minorem, cogimini Patrem invidum dicere. Deus ergo Pater plenum Deum, et aequalem sibi genuit Filium.

Hoc autem [(8) 1Kb] per similitudinem humanam venerabilis Augustinus ita esse demonstrat, inquiens: »Homo Pater, si potuisset, aequalem sibi Filium genuisset. Quis ergo audeat dicere quod hoc omnipotens Deus non potuit? Addo etiam, quia si posset homo majorem meliorem se ipso gigneret Filium, sed majus vel melius Deo quidquam esse non potest. Deus ergo cur non aequalem, ut ait [(9) 1Kb] , Filium genuit, cui nec anni necessarii fuerunt per quos [Col. 1309B] adimpleretur aequalitas, nec omnipotentia defuit? Credamus ergo Deo Patri Filium esse aequalem.«

[(10) 1Kb] His adjiciendum est, quaedam etiam nomina esse, ut beatus Augustinus ait in quinto libro De Trinitate, quae ex tempore Deo conveniunt, et relative ad creaturam dicuntur: Quorum quaedam de omnibus personis dicuntur, ut Dominus, creator, refugium; quaedam autem non de omnibus dicuntur, ut donatus, datus, et missus. Praeterea [(11) 1Kb] est unum nomen, quod de nulla persona sigillatim dicitur, sed de omnibus personis simul, id est Trinitas: quod non dicitur secundum substantiam, sed quasi collectivum pluralitatem designat personarum. Sunt etiam [(12) 1Kb] quaedam nomina, quae ex tempore [Col. 1309C] Deo conveniunt, nec relative dicuntur, ut incarnatus, humanatus, et hujusmodi. Ecce sex nominum differentias assignavimus quibus utimur loquentes de Deo.

[(13) 1Kb] Hic oritur quaestio difficilis quidem, sed non inutilis, qua quaeritur, cur non dicantur hi tres una persona, sicut una essentia, et unus Deus? Quam quaestionem Augustinus diligenter tractat, atque congrue explicat in septimo libro De Trinitate ita dicens: »Cur non haec tria simul unam personam dicimus, sicut unam substantiam et unum Deum; sed dicimus tres personas, cum tres deos, aut tres essentias non dicamus? Quia scilicet volumus vel unum aliquod vocabulum servare huic significationi, [Col. 1309D] qua intelligitur Trinitas, ne omnino taceremus interrogati, quid tres? cum tres esse fatemur personas. [(14) 1Kb] Cum ergo quaeritur, quid tria, vel quid tres? conferimus nos ad inveniendum aliquod nomen, quod complectamur haec tria, neque occurrit animo, quia supereminentia divinitatis usitati eloquii facultatem excedit. Verius enim cogitatur Deus, quam dicitur, et verius est quam cogitatur.«

Pater [(15) 1Kb] ergo et Filius, et Spiritus sanctus, quoniam [Col. 1310A] tres sunt, quid tres sunt? tres videlicet personae. Si itaque tres personae esse dicuntur, commune est eis id quod persona est. Certe enim quia Pater est persona, et Filius est persona, et Spiritus sanctus est persona; ideo dicuntur tres personae. Propterea ergo dicimus tres personas, quia commune est eis id quod persona est. Ex praedictis aperte intelligi potest, quia necessitate dictum est a Latinis tres personae, cum persona secundum substantiam dicatur: unde et tribus commune est id quod persona est.

[(16) 1Kb] Jam de proprietatibus personarum videamus, quae etiam notiones sive relationes in Scriptura plerumque dicuntur: In illa enim Trinitate sancta (quae ideo a nobis toties repetitur, ut cordi nostro [Col. 1310B] tenacius infigatur) ut ait venerabilis Augustinus in libro De fide ad Petrum, aliud est genuisse quam natum esse, aliudque est procedere quam genuisse, vel natum esse. Unde manifestum est quod alius est Pater, alius Filius, alius Spiritus sanctus. Et est proprium solius Patris, non quia non est natus ipse, sed quod unum Filium genuit; propriumque solius Filii, non quia ipse non genuit, sed quia de Patris essentia natus est; proprium vero Spiritus sancti est, non quia nec natus est ipse nec genuit, sed quia solus de Patre Filioque procedit. Ecce breviter assignavit beatus Augustinus tres proprietates personarum.

Hic quaeritur [(17) 1Kb] , quomodo dicatur esse proprium nato Deo, quod est Dei Filius, vel genitus [Col. 1310C] ex Deo; cum etiam homines filii Dei dicantur et sint secundum illud Psalmistae dicentis: Ego dixi: dii estis, et filii excelsi omnes? (Psal. LXXXI.) Et ad Moysem de populo Israel Dominus ait: Filius meus primogenitus Israel (Exod. IV). Sed inter haec magna est distantia. Homines enim filii Dei sunt, factura, non nativitatis proprietate. Deus autem Filius, originis proprietate Filius est, et veritate nativitatis, non factura vel adoptione. Et illi quidem ante sunt, quam filii Dei sint. Fiunt enim filii, non nascuntur filii Dei. Hilarius unum solum Deum natum originis proprietate Dei Filium ostendens, inter ipsum et homines filios Dei evidentissime distinguit in duodecimo libro De Trinitate ita dicens: [Col. 1310D] »Vero Patri Filius qui [(18) 1Kb] ex eo nascitur, vere Filius est, et nos filii Dei sumus, sed per facturam; fuimus enim aliquando iracundiae; sed filii Dei per adoptionem facti sumus, potius quam nascimur. Et quia omne quod fit, antequam fiat non fuit, nos cum filii non fuissemus, efficimur. Ante enim filii Dei non eramus, sed per gratiam facti sumus non nati, neque generati, sed acquisiti. Acquisivit enim nos Deus sibi, et per hoc dicitur nos non genuisse, sed acquisisse. Genuisse enim Deum filios, nunquam [Col. 1311A] cum proprietatis significatione cognoscimus dici. Ex adoptione enim homo factus est Filius Dei, non ex generatione, neque ei proprietas est, sed nuncupatio: ac per hoc non vere est filius, quia nec proprie natus dicitur, nec semper filius fuit. Unigenitus autem Deus nec fuit aliquando non Filius, nec fuit aliquid antequam Filius, nec quidquam ipse nisi Filius, atque ita qui semper est Filius nascibilitatis proprietate ac veritate, filius ejus solius est qui genuit, et ille tantum qui genuit, Pater ipsius est; quia, sicut ille Filius est origine, ita ille Pater generatione.«

[(19) 1Kb] Homo vero qui filius est Dei factura; non tantum Patris, sed et Filii et Spiritus sancti filius est, id est totius Trinitatis. Et Trinitas ipsa Pater [Col. 1311B] ejus dici potest. Unde beatus Augustinus in libro De Trinitate ait: Non potest dici Trinitas Pater, nisi forte translative ad creaturam propter adoptionem filiorum. Quod enim scriptum est: Audi, Israel, Dominus Deus tuus unus est (Deut. VI); non utique excepto Filio aut Spiritu sancto oportet intelligi: quem unum Dominum Deum nostrum recte dicimus, etiam Patrem nostrum recte per gratiam suam nos generantem. De hoc etiam beatus Hilarius in sexto libro De Trinitate ait: Omnibus per fidem Deus est Pater, quibus est Pater per eamdem fidem [(20) 1Kb] Jesum Christum Dei Filium confitemur. Ecce ostensum est, quare proprium dicatur esse Dei nati, quod Filius est, quia scilicet ipse solus natus proprie [Col. 1311C] dicitur.

[(21) 1Kb] Hic considerari oportet, utrum scientia vel praescientia, vel dispositio vel praedestinatio potuerit esse in Deo, si nulla fuissent futura? Ad quod respondendum, quia scientia [(22) 1Kb] vel sapientia, non tantum de temporalibus, sed etiam de aeternis sunt. Quamvis ergo nulla fuissent futura, esset tamen in Deo scientia, eadem quae modo est, nec minor esset quam modo, nec major est, quam esset. Scivit ergo Deus ab aeterno aeternum, et omne quod futurum erat scivit immutabiliter. Scit quoque non minus praeterita vel futura, quam praesentia, et sua aeterna sapientia et immutabili scit ipse omnia quae sciuntur. Omnis enim ratio supernae et terrenae sapientiae, ut ait sanctus Ambrosius, in eo est, quia [Col. 1311D] omnem sapientiam et scientiam capit suam immensa scientia.

[(23) 1Kb] Propterea omnia dicuntur esse in Deo et fuisse ab aeterno. Unde venerabilis Augustinus super Genesim ait: Haec visibilia, inquit, antequam fierent, non erant, quomodo ergo nota Deo erant? Et rursus: Quomodo ea faceret, quae sibi nota non erant? Non enim quidquam fecit ignorans. Nota ergo fecit, non facta [(24) 1Kb] . Proinde antequam fierent, et erant et [Col. 1312A] non erant. Erant in Dei scientia, non erant in sua natura. Ipsi Deo, non audeo dicere alio modo innotuisse, cum ea fecisset, quam illo quo ea noverat, ut faceret. De quo ait beatus Jacobus: Apud quem non est transmutatio, nec vicissitudinis obumbratio (Jac. I). Ecce hic habes quod haec visibilia, antequam fierent, in Dei scientia erant. Ex hoc igitur sensu omnia dicuntur esse in Deo, et omne quod factum est, dicitur vita esse in ipso, non quod creatura sit creator, vel quod ista temporalia essentialiter sint in Deo, sed quia in ejus scientia semper sunt, qui vita est.

Inde [(25) 1Kb] est quod omnia dicuntur ei praesentia esse, non solum ea quae sunt, sed etiam ea quae praeterierunt, et ea quae futura sunt secundum [Col. 1312B] illud: Qui vocat ea quae non sunt, tunquam ea quae sunt (Rom. IV); quia, ut aitsanctus Ambrosius in libro De Trinitate, ita cognoscit ea quae non sunt, ut ea quae sunt. Hac ergo ratione omnia dicuntur esse in eo vel apud eum, sive ei praesentia. Unde eximius doctor Augustinus super illum locum Psalmi: Et pulchritudo agri mecum est (Psal. XLIX), ait: Ideo, inquit, mecum est, quia apud Deum nihil praeterit, nil futurum est. Cum illo sunt omnia futura, et ei non detrahuntur jam praeterita. Cum illo sunt omnia cognitione quadam ineffabili sapientiae Dei. Ecce hic aperit sapiens Augustinus, ex qua intelligentia accipienda sint hujusmodi verba, omnia sunt Deo praesentia, in Deo sunt omnia, vel cum Deo, vel [Col. 1312C] apud Deum, vel in eo vita; quia ineffabilis omnium cognitio in eo est.

[(26) 1Kb] Hic solet quaeri, cum omnia dicantur esse in Dei cognitione seu praesentia, vel in Deo per cognitionem, et ejus cognitio sit divina essentia: unde concedendum sit omnia esse in divina essentia, vel in Deo per essentiam? Ad quod dicimus, quia Dei cognitio ejus utique essentia est; et ejus praesentia, in qua sunt omnia, ipsius cognitio. Nec tamen omnia quae sunt in ejus praesentia vel cognitione in ejus essentia esse dici debent. Si enim hoc diceretur, intelligerentur esse ejusdem cum eo essentiae. In Deo enim dicuntur esse per essentiam, quod est divina essentia et quod est Deus: habet ergo Deus apud se in praesentia sua, quod non habet in sui natura [Col. 1312D] Unde beatus Augustinus De verbis Apostoli ait: Elegit nos ante mundi constitutionem (Psal. XCIV, Ephes. IV). Quis sufficit hoc explicare? Eliguntur qui non sunt, nec errat qui eligit. Eligit tamen, et habet electos, quos creaturus est eligendos; quos habet apud semetipsum non in natura sua, sed in praesentia. Nondum erant quibus promittebatur sed et ipsi promissi sunt, quibus promittebatur. Ecce hic aperte dicit Deum apud semetipsum habere electos ante [Col. 1313A] mundum, non in sua natura, sed in praesentia; cum ejus praesentia non aliud sit quam ejus natura, quia ipsius praesentia est ejus notitia.

Post praedicta [(27) 1Kb] , quaeritur, cum omnia esse dicantur in Deo non per essentiam naturae sed per cognitionem scientiae, et Deus sciat bona et mala, utrum concedendum sit simpliciter mala esse in Deo, sive esse in Deo per cognitionem? Scit enim Deus et scivit semper omnia tam bona quam mala antequam fierent et praescivit ab aeterno ea futura. Ideoque cum omnia bona diximus esse in Deo per praescientiam cognitionis, eadem ratione videtur dicendum omnia mala esse in eo, cum ea semper noverit, et per cognitionem ei praesentia fuerint. Praecognovit enim Deus ab aeterno quosdam futuros malos, et eorum [Col. 1313B] malitiam, ut ait beatus Augustinus, praescivit, sed non praeparavit. Cum ergo peccata omnium sciat, nunquid intelligendum est, ea includi in illa generalitate locutionis, qua dicit Apostolus omnia esse in Deo? Ex ipso, inquit, et per ipsum et in ipso sunt omnia (Rom. XI). Sed quis, nisi insanus, dixerit mala esse in Deo? Illa enim esse in Deo intelliguntur, quae ex ipso et per ipsum sunt; ea vero per ipsum sunt, et ex ipso quorum ipse auctor est, sed non est auctor nisi bonorum: non ergo ex ipso vel per ipsum sunt nisi bona. Ita ergo nec in ipso sunt, nisi bona: Non ergo mala in Deo sunt, quae, licet ea noscat, non tamen ita omnino noscit ut bona, quia mala quasi de longe cognoscit, ut ait Propheta: Et alta a longe [Col. 1313C] cognoscit (Psal. CXXXVII), id est superbiam. Et alibi ad Deum loquens de malis ait: De absconditis tuis adimpletus est venter eorum (Psal. XVI). Quod beatus Augustinus exponens ait, abscondita [(28) 1Kb] , inquit, peccata sunt, quae a lumine tuae veritatis absconduntur. Sed quomodo peccata a lumine veritatis divinae absconduntur, cum a Deo sciuntur? Si enim non sciret, quomodo de illis judicaret, et pro illis malos damnaret? Alibi Propheta dicit: Quia nec ab oriente, nec ab occidente deest (Psal. LXXIV). Quod exponens Cassiodorus, ait: Neque a bonis neque a malis Deus deest, sed omnibus praesens et cognitor est. Cognoscit ergo Deus et bona et mala per scientiam, sed bona cognoscit etiam per approbationem et per beneplacitum, mala vero non. Inde [(29) 1Kb] est [Col. 1313D] ergo, quod bona tantum dicuntur esse in Deo, non mala; et illa prope, haec longe, quia, licet in Deo aliqua dicantur esse propter cognitionis presentiam, et Deus bona et mala cognoscit; mala tamen non cognoscit nisi per notitiam, bona vero non solum per scientiam, sed etiam per approbationem et beneplacitum: et ob talem cognitionem aliqua dicuntur esse in Deo, scilicet quia ita ea scit, ut etiam approbet et placeant. Idem ita scit bona, ut eorum sit auctor.

[Col. 1314A] [(30) 1Kb] Pluribus sanctorum Patrum auctoritatibus monstratur quod Deus ubique est: et in omni creatura presentialiter et potentialiter est. Unde ipse ait: Coelum et terram ego impleo (Jer. XXIII). Habitat praeterea excellentius in suis sanctis [(31) 1Kb] , in quibus est per gratiam, qui sunt templum ejus et sedes. Unde ipse Dominus per Isaiam ait: Coelum mihi sedes est, terra autem scabellum pedum meorum (Isa. LXVI), quia videlicet in electis, qui sunt coelum habitat Deus et regnat, qui ejus voluntati devote obtemperant; malos vero, qui sunt terra, judicii districtione calcat. Unde etiam in libro Sapientiae dicitur: Thronus sapientiae anima justi, quia in justis specialius est, quam in aliis rebus, in quibus tamen omnibus totus est, quemadmodum anima, ut ait beatus Augustinus [Col. 1314B] in Epistola ad Hieronymum De origine animae: Per omnes, inquit, particulas corporis anima tota adest simul, non minor in minoribus, nec major est in majoribus; sed tamen in aliis intensius, in aliis remissius operatur, cum in singulis particulis corporis essentialiter sit; ita et Deus cum sit in hominibus essentialiter, ac totus, in illis tamen plenius esse dicitur, quos inhabitat: scilicet in quibus ita est, ut faciat templum suum, et hi tales cum eo sunt. Mali vero, etsi ibi sint ubi ipse est, qui nusquam deest, non tamen sunt cum eo. Illi ergo sunt beati, qui cum illo sunt, qui eo fruuntur et vident illum sicut est.

Si autem [(32) 1Kb] quaeris: Ubi habitabat Deus antequam [Col. 1314C] sancti essent? dicimus, quia in se habitabat. Unde egregius Augustinus contra Maximinum haereticorum episcopum ait: In templo [(33) 1Kb] , inquit, suo habitat Deus, scilicet in sanctis, qui sunt templum Dei modo secundum fidem ambulantes: et templum Dei erant [(34) 1Kb] aliquando et secundum speciem, qualiter etiam nunc templum Dei sunt angeli. Sed dicet aliquis: Antequam faceret Deus coelum et terram, antequam faceret sanctos, ubi habitabat? In se procul dubio habitabat Deus; in te sine dubio, o homo, si illum times et diligis, habitat Deus, et apud te est. Non ergo sic sancti sunt domus Dei, ut ea subtracta cadat Deus, imo sic habitat Deus in sanctis, ut si ipse discesserit, cadant. Ex praedictis patet, quod Deus ubique totus est per essentiam, et in [Col. 1314D] sanctis habitat per gratiam.

Solet [(35) 1Kb] etiam a quibusdam quaeri, quomodo Deus substantialiter insit omnibus rebus, et corporalium sordium inquinationibus non contingatur? Quod tam frivolum est, ut nec responsione sit dignum: cum etiam spiritus creatus sordibus corporis etiam leprosi, vel quantumcunque polluti inquinari non possit. Sol quoque radios sine sui pollutione effundit super loca et corpora non solum munda, sed etiam immunda ac sordibus fetida, quorum contactu [Col. 1315A] homines, et quaedam aliae res inficiuntur; solis vero radii impolluti et incontaminati ea contingentes existunt. Non est igitur mirandum, si essentia divina omnino simplex et incommutabilis omnia replet loca et omnibus creaturis essentialiter inest; nec tamen cujusquam rei sordibus contaminetur vel contingatur. Unde beatus Augustinus in libro De natura boni, cum in Deo, inquit, sint omnia, quae condidit, nec [(36) 1Kb] tamen inquinant eum, qui peccant: de cujus Sapientia, quae attingit a fine usque ad finem fortiter (Sap. VIII), dicitur: Attingit omnia propter suam munditiam, et nihil inquinatum in illam incurrit (Sap. VII). Est ergo divina essentia ubique tota, quae continet totum, et penetrat totum, quae nec pro sui simplicitate dividi, nec pro sui puritate maculari, nec [Col. 1315B] pro sui immensitate ullo modo comprehendi potest. Unde etiam Pater Augustinus ait: Deus ubique est cui non locis, sed actionibus propinquamus.

Augustinus De agone Christiano ita ait: Timent quidam quod fieri non potest, scilicet ne in humana carne veritas et substantia Dei inquinetur, et praedicant tamen visibilem solem radios suos per omnes faeces et sordes spargere, et eos mundos et sinceros servare; si ergo visibilia munda visibilibus immundis contingi possunt, et non inquinari, quanto magis invisibilis et incommutabilis Veritas? Cumque [(37) 1Kb] divina natura veraciter et essentialiter sit in omni loco et in omni tempore, non tamen movetur per loca vel tempora, nec localis est, nec temporalis. Localis non est, quia penitus non circumscribitur [Col. 1315C] loco, quia nec ita est in uno loco, quod non sit in alio, nec dimensionem habet sicut corpus, cui secundum locum assignatur, principium, medium et finis, ante et retro, dextera et sinistra, sursum et deorsum, quod sui interpositione facit distantiam circumstantium.

Duobus namque modis dicitur in Scriptura aliquid locale sive circumscriptibile, et e converso; scilicet, quod vel [(38) 1Kb] quia dimensionem capiens longitudinis, altitudinis et latitudinis, distantiam facit in loco, ut corpus, vel quia loco diffinitur ac determinatur, quoniam cum sit alicubi, non ubique invenitur, quod non solum corpori, sed etiam omni creato spiritui congruit. Omne igitur corpus omnimodo locale est; spiritus vero creatus quodammodo [Col. 1315D] est localis, et quodammodo non est localis. Localis quidem dicitur, quia diffinitione terminatur; quoniam cum alicui praesens sit totus, alibi non invenitur. Divina igitur sola essentia omnino inlocalis et incircumscriptibilis est, nec locis movetur aliquo modo, vel determinatione finita, vel dimensione suscepta, quae nec temporibus, scilicet effectu et cognitione, ut dictum est, non movetur. His enim duobus, scilicet loco et tempore fit mutatio creaturae, quae longe est a Creatore. Unde Pater Augustinus super Genesim: Deus, inquit, omnipotens incommutabilitate, [Col. 1316A] aeternitate, voluntate, veritate semper idem movet per tempus creaturam spiritualem; movet etiam per tempus et locum creaturam corporalem, ut eo motu naturas, quas condidit, administret. Cum ergo tale aliquid agit non debemus opinari ejus substantiam, quae Deus est, temporibus locisque mutabilem, sive per tempora et loca mobilem, cum sit ipse interior omni re, quia in ipso sunt omnia; et exterior omnibus, quia ipse est super omnia; et antiquior omnibus, quia ipse est ante omnia; et novior omnibus, quia ipse idem est post omnia; scilicet post omnium initia. Ecce hic aperte ostenditur quod nec locis nec temporibus mutatur vel movetur Deus. Spiritualis autem creatura per tempus movetur, corporalis vero etiam per tempus et locum.

[Col. 1316B] Mutari [(39) 1Kb] autem per tempus est variari secundum qualitates interiores vel exteriores, quae sunt in ipsa re quae mutatur, ut quando suscipit vicissitudinem gaudii, doloris, scientiae, oblivionis, vel variationem formae sive alicujus qualitatis, et exterioris: haec enim mutatio quae fit secundum tempus, variatio est qualitatum, quae fit in corporali vel spirituali creatura, et ideo vocatur tempus.

Sunt ergo [(40) 1Kb] spiritus creati in loco, et transeunt de loco ad locum, et quodammodo locales et circumscriptibiles, sed non omni eo modo, quo creaturae corporeae. Spiritus autem increatus, quod Deus est, in loco quidem est, et in omni loco; sed omnino inlocalis est. Unde Venerabilis Beda super Lucam ait: Cum ad nos angeli veniunt, sic exterius implent [Col. 1316C] ministerium, ut tamen ante Deum interius per contemplationem assistant; quia, etsi angelus est spiritus circumscriptus, summus tamen Spiritus, qui Deus est, incircumscriptus est, intra quem currit angelus quocunque mittatur. Ecce hic dicitur quia spiritus angelicus circumscriptus est; Spiritus autem, qui Deus est, incircumscriptus. Alibi etiam sanctus Ambrosius distantiam ostendens inter spiritum increatum et spiritum creatum, dicit, seraphim de loco ad locum transire, ita inquiens in libro De Trinitate: Dixit Isaias, quia missus est ad me unus de seraphim (Isa. VI). Et Spiritus quidem sanctus missus dicitur, sed seraphim ad unum, spiritus ad omnes. Seraphim mittitur in ministerio, Spiritus autem operatur mysterium. Seraphim de loco ad locum [Col. 1316D] transit, non enim replet omnia, sed ipse repletur a Spiritu. Hic aperte monstratur, quod quodammodo spiritus locales sunt.

Fateamur [(41) 1Kb] itaque divinam naturam, per immensitatem sui nusquam deesse, eamque solam omnino illocalem et incircumscriptibilem, nullo concludi loco, sed a fine usque ad finem attingere, non tamen spatiosa magnitudine, nec locali motu, sed immensitate atque immutabilitate suae essentiae. Unde beatus Augustinus ad Dardanum: Non quasi spatiosa magnitudine opinemur Deum per cuncta [Col. 1317A] diffundi, sicut humus aut lux ista diffunditur, sed potius sicut in duobus sapientibus, quorum alter altero corpore grandior est, sed sapientior non est, una sapientia est, nec est in majore major, nec in minore minor, nec minor in uno quam in duobus. Ita Deus sine labore regens et continens mundum, in coelo totus est; in terra totus, et in utroque totus, et nullo contentus loco, sed in seipso ubique totus. Idem quoque ait: Ad verbum Dei pertinet non esse in parte, sed ubique esse per seipsum: haec est enim sapientia Dei, quae attingit a fine usque ad finem fortiter (Sap. VIII), nec tamen locali motu, sed immobilitate sui, velut si moles aliqua saxea impleat aliquem locum, dicitur quod attingit a fine illius loci usque ad finem, cum tamen alterum non [Col. 1317B] deserat alterum occupando. Non ergo habet motum localem verbum illud, et sapientia illa solida est et ubique. Ex praedictis innotescit quod Deus ita est ubique per essentiam, quod nec spatiosa magnitudine diffunditur, nec uno deserto loco alium occupat, quia localem motum non habet. Ideoque sapiens Augustinus volens praecidere a Dei puritate omnem localem motum, et localem circumscriptionem, potius dicit omnia esse in illo, quam ipsum esse alicubi, nec tamen ipsum esse locum, qui non est in loco. Jam sufficienter demonstratum esse videtur, quomodo omnia dicantur esse in Deo, et Deus in omnibus (I Cor. XV).

[(42) 1Kb] Solet praeterea quaeri utrum scientia Dei possit augeri vel minui. Ad quod dicimus quia Dei [Col. 1317C] scientia omnino immutabilis est, nec augeri potest vel minui.

Hic restat videndum quid sit praedestinatio, et in quo differat a praescientia. [(43) 1Kb] Praedestinatio est gratiae praeparatio, quae sine praescientia esse non potest: potest autem sine praedestinatione esse sapientia [(44) 1Kb] . Praedestinatione quippe dicitur ea praescire quae fuerat ipse facturus. Sed praescit Deus etiam quae non est ipse facturus, id est omnia mala. Praedestinavit eos, quos elegit; reliquos vero reprobavit, id est ad mortem aeternam praescivit peccaturos.

Praedestinatorum [(45) 1Kb] nullus videtur posse damnari, nec reproborum aliquis posse salvari. Unde [Col. 1317D] venerabilis Pater Augustinus in libro De correptione et gratia ait: In Apocalypsi [(46) 1Kb] , inquit, dicitur: Tene quod habes, ne alius accipiat coronam tuam, (Apoc. III.) si alius non est accepturus, nisi iste per diderit, certus est electorum numerus, scilicet non potest augeri vel minui.

[(47) 1Kb] Ideo etiam vere ac proprie Deus Trinitas omnipotens dicitur, quia per se, id est naturali potentia potest quidquid vult. Nihil enim vult fieri, quod non possit facere per se vel per creaturam. [Col. 1318A] Voluntati quoque ejus nihil resistere potest. Nec voluntas potentia, nec potentia voluntate major est, quia una et eadem res est potentia et voluntas, scilicet ipse Deus [(48) 1Kb] , qui esset major se ipso si voluntas major esset potentia, vel potentia voluntate. Fatemur etiam Deum multa posse facere, quae non vult, et posse dimittere quae facit. Quod ut certius firmiusque teneatur, Scripturae testimoniis asseramus, Deum plura facere posse quam facit. Veritas ipsa in Evangelio secundum Matthaeum ait: An putas quia non possum rogare Patrem meum, et exhibebit mihi modo plus quam duodecim legiones angelorum? (Matth. XXVI.) Ex quibus verbis patenter innuitur, quia et Filius poterat rogare, quod non rogabat, et Pater exhibere quod non exhibebat. Uterque igitur [Col. 1318B] poterat facere quod non faciebat. Sic etiam beatus Augustinus ait in Enchiridion: Omnipotentis voluntas multa potest facere, quae non vult, nec facit. Potuit enim facere, ut duodecim legiones angelorum pugnarent contra illos qui Christum comprehenderunt. Item in eodem: Cur apud quosdam non factae sunt virtutes quae si factae fuissent, illi homines egissent poenitentiam (Matth. XI), et factae sunt apud eos qui non fuerant credituri? Tunc non latebit quod nunc latet, nec utique Deus aliquid injuste voluit, vel fecit. Sed tunc, ut dictum est, in clarissima luce videbitur, quod nunc piorum fides habet, antequam manifesta cognitione videatur quam certa, et immutabilis, et efficacissima sit voluntas Dei, quae multa possit et non velit. Unde etiam beatus [Col. 1318C] Augustinus in libro De natura et gratia ait: Dominus Lazarum suscitavit in corpore, nunquid dicendum est quod non potuit Judam suscitare in mente? Potuit quidem sed occulto justoque suo judicio noluit. His auctoritatibus multisque aliis aperte docetur, quod Deus multa possit facere quae non vult.

Jam de voluntate Dei aliquid pro sensus nostri imbecillitate dicendum est. [(49) 1Kb] Sciendum est igitur quia voluntas sive volens de Deo secundum essentiam dicitur. Non est enim ei aliud velle et aliud esse, sed omnino idem. Haec itaque [(50) 1Kb] summe bona voluntas causa est omnium quae naturaliter fiunt, vel facta sive futura sunt quae nulla praeventa est causa, quia aeterna est. Ideoque causa ipsius [Col. 1318D] quaerenda non est. Qui enim ejus causam quaerit, aliquid majus ea quaerit, cum nihil ea majus sit. Unde beatus Augustinus in libro octoginta trium Quaestionum ait: Qui quaerit, quare voluerit Deus mundum facere, causam quaerit voluntatis Dei. Omnis autem causa efficiens major est eo, quod efficicitur; nihil autem majus est voluntate Dei: non ergo ejus causa quaerenda est. Idem in libro contra Manichaeos: Si qui dixerint: Quid placuit Deo facere coelum et terram? Respondendum est eis qui voluntatem [Col. 1319A] Dei nosse desiderant, causas et voluntatem Dei scire quaerunt: quod voluntas Dei omnium quae sunt ipsa sit causa. Si enim habet causam voluntas, est aliquid quod antecedat voluntatem Dei, quod nefas est credere. Qui ergo dicit, quare fecit Deus coelum et terram? Respondendum est illi quia voluit. Voluntas enim Dei causa est coeli et terrae, et ideo major est voluntas Dei quam coelum et terra. Qui autem dicit, quare voluit Deus facere coelum et terram? majus aliquid quaerit quam est voluntas Dei. Nihil autem majus inveniri potest. Compescat se igitur humana temeritas, et id quod non est non quaerat, ne id quod est non inveniat. Ecce his auctoritatibus aperte insinuatur quod voluntatis Dei causa nulla est, et ideo quaerenda non [Col. 1319B] est.

Voluntas [(51) 1Kb] itaque Dei, ut ait beatus Augustinus in libro De Trinitate, prima et summa est causa omnium specierum atque motionum. Nihil enim [(52) 1Kb] quod non interiore atque intelligibili aula summi imperatoris egrediatur, et secundum ineffabilem justitiam. Ubi enim non operatur quod vult Dei omnipotentis sapientia, quae pertendit a fine usque ad finem fortiter, et disponit omnia suaviter? (Sap. VIII.) Et non solum [(53) 1Kb] ea quae perseverantia consuetudinis admirationem non admittunt, sed etiam ea quae propter raritatem et insolitum eventum mira videntur: ut sunt defectus luminarium, solis videlicet, lunae et stellarum, ac terrae motus; et monstruosorum animantium partus, et his similia quorum [Col. 1319C] nihil fit, nisi Dei voluntate, sed plerisque non apparet. Ideoque placuit vanitati philosophorum etiam causis aliis ea tribuere, cum omnino videre non possent superiorem caeteris omnibus causam, id est voluntatem Dei. Itaque non nisi voluntas Dei causa prima est sanitatis, aegritudinis, praemiorum, poenarum, gratiarum atque retributionum: haec igitur sola est, unde ortum est quidquid est, et ipsa non est orta, sed aeterna.

Hic non est [(54) 1Kb] praetermittendum quod sacra Scriptura de Dei voluntate variis modis loqui consuevit: et non est voluntas Dei diversa, sed locutio diversa est de voluntate Dei; quia nomina [(55) 1Kb] voluntatis diversa accipit. Nam voluntas Dei vere ac [Col. 1319D] proprie dicitur quae in ipso est, et ipsius essentia est, et haec una est, nec multiplicitatem recipit, nec mutabilitatem, quae inexpleta esse non potest. De qua Propheta ait: Omnia quaecunque voluit Dominus fecit (Psal. CXIII). Et Apostolus: Voluntati ejus quis resistit? (Rom. IX.) Et alibi ait: Ut probetis quae sit voluntas Dei bona, et beneplacens, et perfecta (Rom. XII). Et haec voluntas recte appellatur beneplacitum Dei sive dispositio.

Aliquando [(56) 1Kb] vero secundum quamdam figuram [Col. 1320A] dicendi voluntas Dei vocatur quod secundum proprietatem non est voluntas ejus, ut praeceptio, prohibitio, consilium, necnon permissio et operatio, ideoque pluraliter aliquando Scriptura voluntates Dei pronuntiat, unde ait Propheta: Magna opera Domini, exquisita in omnes voluntates ejus (Psal. CX). Cum non sit nisi una voluntas Dei, quae ipse est, pluraliter tamen dicit voluntates, quia voluntas Dei variis modis ac pro diversis accipitur, ut dictum est. Ita etiam rex et propheta propter multos effectus misericordiae et justitiae pluraliter dicit: Misericordias Domini in aeternum cantabo (Psal. LXXXVIII). Et alibi: Justitiae Domini rectae, laetificantes corda (Psal. XVIII). Cum in Deo una sit misericordia, una justitia, eademque sit misericordia quae justitia.

[Col. 1320B] Ideo [(57) 1Kb] autem praeceptio, et prohibitio, atque consilium cum sint tria, dicitur tamen unumquodque eorum Dei voluntas; quia ista figura sunt divinae voluntatis. Pro praecepto [(58) 1Kb] Dei atque consilio potest accipi voluntas Dei, sicut est illud: Fiat voluntas tua sicut in coelo et in terra (Matth. VI). Et iterum: Qui facit voluntatem Patris mei, qui in coelis est, ille mihi frater, soror et mater est (Matth. XII). Contra hanc voluntatem Dei multi sunt. Unde beatus Augustinus in libro De spiritu et littera ait: Infideles contra Dei voluntatem faciunt, cum ejus Evangelio non credunt. Non tamen intelligendum est Deum omne illud fieri velle quodcunque praecepit, vel non fieri quod prohibuit. Praecepit Abrahae, ut immolaret filium (Gen. XXII), nec [Col. 1320C] tamen voluit, nec ideo praecepit ut fieret, sed ut Abrahae probaretur fides. Et in Evangelio (Marc. I) praecepit sanato, ne cui diceret, ille autem praedicavit ubique, intelligens Deum non ideo prohibuisse quin vellet opus suum praedicari, sed ut daret formam homini, laudem humanam declinandi.

Quia igitur de Trinitate et divinae essentiae unitate ex sanctorum Patrum dictis ad vestram ac posterorum utilitatem breviter haec supradicta descripsimus [(59) 1Kb] , necesse est, fratres dulcissimi, ut de ejusdem dilectione, vel parum aliquid vobis dicamus. Volo vos scire, quamvis ego perfecte nesciam quae sit justitia. Perfectissima atque plenissima justitia est, Deum toto corde amare, illique tota adhaerere [Col. 1320D] voluntate, qui est summum bonum. Summum vero bonum amare, ut ait sanctus Augustinus, summa est beatitudo. Qui Deum amat bonus est; si bonus est, ergo et beatus: quem quanto quis ardentius amaverit, tanto melior beatiorque efficietur. Quatenus ergo hoc beatissimo bono abundare vos faciat, dilectissimi fratres, ille qui est hoc bonum, integro cordis desiderio quotidianis precibus, etsi indignus, ipsum deprecari studeo. Intelligite itaque, quia consilio ejusdem sanctae Trinitatis, et opere divinae [Col. 1321A] majestatis creati estis. Ex primoque conditionis honore perpendite, quantum debeatis eidem Conditori vestro, dum tam magnum in conditione mox privilegium vobis ipse aeternus Conditor praestitit, ut tanto eum ardentius amaretis, quanto vos ab eo mirabiliores esse conditos intelligeretis. Nec hoc solum quod consilio sanctae Trinitatis, sic excellenter conditi estis, sed etiam quod ad imaginem et similitudinem suam ipse Conditor omnium vos creavit, quod nulli alii ex creaturis nisi soli homini concessit. Haec est imago unitatis et Trinitatis omnipotentis Dei, quam anima nostra, ut supradictum est, habet in se: tres videlicet dignitates, id est intellectum, memoriam et dilectionem, quod idem licet aliis verbis in Evangelio designatur, cum [Col. 1321B] dicitur: Diliges Dominum Deum tuum ex toto corde tuo, et ex tota anima tua, et ex omni voluntate tua (Matth. XXII). In his enim tribus, ut ait beatus Augustinus, imaginem Conditoris nostri mirabiliter gerit homo noster interior in sua natura, ex quibus quasi excellentioribus animae dignitatibus jubemur diligere Conditorem, ut quantum a nobis intelligitur diligatur, semperque in memoria, qua recipitur, habeatur. Nec solum sufficit nobis Deum intelligere, nisi fiat voluntas nostra in ejus amore. Imo nec hoc sufficit, nisi etiam cum memoria et voluntate opus addatur.

Praeterea volo vos scire, fratres charissimi, quia humanae divitiae in duobus consistunt, in scientia videlicet, et sapientia. Sapientia autem est scire [Col. 1321C] Deum, scientia vero scire semetipsum. Omnis, inquit beatus Isidorus [(60) 1Kb] , qui secundum Deum sapiens est, beatus est. Beata vita cognitio Divinitatis est. Cognitio Divinitatis virtus boni operis est. Virtus boni operis fructus aeternitatis est. Primum ergo studium est quaerere Deum, ut ait beatus Isidorus, deinde honestatem vitae cum innocentiae opere. Nullus autem in culpa major est, quam ille qui Deum nescit.

Debemus itaque, ut supradictum est, Deum sapienter cognoscere, ante omnia quaerere, super omnia diligere et nosmetipsos humiliter scire. Qui autem scit semetipsum, de se, et pro se dolet, quia habet causam dolendi, unde ait Salomon: Qui apponit [Col. 1321D] scientiam, apponit et dolorem (Eccli. I). Quanto enim plus semetipsum quis scierit, tanto unde doleat, amplius invenit, sicut ille qui dicit: Tribulationem et dolorem inveni (Psal. CXIV), id est miseriam et afflictionem carnis, quam nesciens tolerabam. Et alibi: Et dolor meus in conspectu meo semper (Psal. XXXVII). Qui autem dolet, consolationem quaerit, et quod quaerit, Deo donante, invenit. Unde a Patre et Filio Spiritus Paracletus datur, qui nos in laboribus et doloribus praesentis vitae consolatur. Talis scientia est via salutis, scire videlicet semetipsum. Sine hac scientia ad Deum velle ire, potius est elongare. De qua propheta ait: Periit populus [Col. 1322A] meus eo quod non haberet scientiam (Isai. V), nam qui se ipsum ignorat, Deum quomodo potest cognoscere? Aut qui de se non dolet, et pro se humiliter non luget, Deo quomodo potest placere? Quid autem vicinius, quid propinquius homini, quidve germanius quam ipse sibi? Et tamen miser homo sollicitius quaerit scire quae extra sunt, quam quae intra se. Necesse est itaque ut homo super omnia Deum diligat, et seipsum humiliter sciat, pro se doleat, ut hic fons dilectionis emanet in proximum. Unde in lege scribitur: Diliges proximum tuum, sicut te ipsum (Lev. XIX). Qui autem se non diligit, alium quomodo potest diligere? et cum pro se non dolet, quomodo pro alio dolebit? Qui sibi malus est, cui bonus erit? Prius ergo ipse bibat de fonte suo, et [Col. 1322B] postea putei sui aquae deriventur foras (Prov. V). Sed homines hunc ordinem pervertunt, qui prius ea quae extra sunt, quam se scire concupiscunt. Fiunt exteriorum sapientes, sui nescii; scrutantur scire profunda alieni cordis, sui omnino ignari. De quibus Apostolus ait: Si quis existimat se scire aliquid, nondum cognovit quemadmodum oporteat eum scire (I Cor. VIII). Quot enim labores, quot sumptus, quot impensas sustinent, ut solis, et lunae ac stellarum cursus, et coeli ambitum cognoscant? Et se ipsos ignorant, habentes, sicut dicit Apostolus, formam scientiae et veritatis (Rom. II); sed tamen non est in omnibus scientia (I Cor. VIII). Laborant enim scire, quae salva salute possent ignorare; et scientiam sine qua salvari non possunt, negligunt agnoscere. [Col. 1322C] Scientia enim exteriorum, cui tantum invigilant, caduca et peritura est: Linguae enim cessabunt, prophetiae evacuabuntur, scientia destruetur (I Cor. XIII). Et alibi de eadem carnali scientia Dominus dicit: Perdam sapientiam sapientium, et prudentiam prudentium reprobabo (Isa. XXIX). Quare? Quia sapientia carnis inimica est Deo (Rom. VIII). Unde beatus Joannes evangelista [(61) 1Kb] ait: Quicunque voluerit amicus esse saeculi hujus, inimicus Dei constituetur (Jac. IV). Et quamvis ita sit, tamen homo deceptus per fenestras corporis egreditur, et exsulat a se, et pervagatur in figuram hujus mundi, quae praeterit (I Cor. VII), et in his exterioribus, ubi non est scientia discere, quaerit quae scientia fallax [Col. 1322D] est ad salutem, cum non faciat quod promittat. Scientia hujus mundi non facit hominem sapientem, sed ventosum et superbum. Unde Apostolus: Scientia inflat, charitas aedificat (I Cor. VIII). Quidam etiam per eamdem exteriorum scientiam putantes se esse sapientes, stulti facti sunt, et evanuerunt in cogitationibus suis. Obscuratum est enim insipiens cor eorum (Rom. I). Quisquis itaque per eamdem exteriorem scientiam aliquid se scire putat, fere nihil scit, et se ipsum seducit. Et cum alibi alius sit qui seducitur, et alius qui seducit; hic idem est seductor et seductus. Ideo vel sic tandem homo redeat ad se, intret ad animam [Col. 1323A] suam, et cognoscat se. Se enim cognito, Deum gnorare non potest, ad cujus imaginem, et similitudinem factus est.

Et ut caetera omittam, studeat scire de se, utrum sit dignus odio an amore? (Eccli. IX.) Quis enim scit, utrum sit dignus odio vel amore? Electi autem, qui vere se sciunt, et vere pro se dolent, per hoc a Deo consolantur, quod habent aliqua indicia, et aliqua testimonia, per quae sciunt, quoniam digni sunt amore, et in via testimoniorum Dei sic delectantur sicut in omnibus divitiis (Psal. CXVIII). Nullus enim, dives in divitiis suis, nullus pecuniosus in pecunia sua, nullus ambitiosus in dignitatibus et honoribus suis tantum delectatur, quantum servi Dei, in hoc quod jam habent indicia et testimonia quaedam [Col. 1323B] amoris Dei. Habent quidem jam testimonia, dona videlicet gratiae spiritualis et evangelistarum praeconia, non tamen ad securitatem, sed ad consolationem: et sic quidem veram de se scientiam habent, cum jam aliquod amoris pignus tenent. Quos enim Deus Pater praescivit, et praedestinavit conformes fieri imaginis Filii sui, hos et vocavit: et quos vocavit, hos et justificavit (Rom. VIII). Ecce justificatio quae in praesenti per Spiritus sancti gratiam homini tribuitur, testimonium est et de praeterito, quia praedestinati sunt, et de futuro spes, quia magnificandi sunt. Unde Psalmista ait: Haec me consolata est in humilitate mea, quia eloquium tuum vivificabit me (Psal. CXVIII). Haec est illa gratia spiritualis, [Col. 1323C] quae confertur et offertur electis, licet inaequaliter. Habent igitur servi Dei donationes, id est gratiam, quae data est eis differenter (Rom. XII). Dividit enim Spiritus sanctus dona singulis, imo etiam se ipsum dat eis, prout vult (I Cor. XII). Si ergo vis, o serve Dei, in futuro glorificari, stude in praesenti saeculo justificari, et imagini Filii Dei conformis fieri. Justitia, pietas et misericordia, imago est Dei et hominis Jesu Christi. In tantum igitur Christo similior eris in quantum justior fueris. Quaere ergo justitiam, et invenies eam, apprehendesque illam, et obviabit tibi quasi mater honorificata (Eccli. XV). Et postquam eam habueris, ipsa erit tibi testimonium, quoniam jam non es dignus [Col. 1323D] odio, sed amore, quoniam quos justificabit, hos procul dubio Deus et magnificavit. Si ergo qui vere se sciunt vere se et pro se dolent, et dolentes consolari a Spiritu sancto merentur per hujusmodi testimonia certum est, quoniam sunt filii Dei quamvis nundum appareat, qui in futuro erunt (II Joan. III), quandiu vita eorum, ut ait Apostolus (Col. III), abscondita est cum Christo in Deo.

Multa sunt autem haec testimonia: Quoniam tres sunt qui testimonium dant in coelo: Pater scilicet, et Filius et Spiritus sanctus: et hi tres unum sunt. Et tres sunt qui testimonium dant in terra: spiritus videlicet, aqua, et sanguis (Joan. V). Testimonium quidem habemus a Spiritu sancto, quoniam misit Deus Spiritum Filii sui in corda nostra clamantem: Abba, Pater (Gal. IV). Et ipse Spiritus testimonium [Col. 1324A] reddit spiritui nostro, quoniam sumus filii Dei (Rom. VIII). Habemus etiam testimonium ab aqua et sanguine. Ex latere enim Jesu Christi Domini nostri, haec duo maxima sacramenta, et incomparabiles divitiae nostrae salutis, et copiosa redemptio humani generis profluxerunt (Joan. XIX). Aqua videlicet ad abluendum, et sanguis ad redimendum. Locus enim in quo captivi tenebamur, carcer immundus et lutulentus erat. Unde Psalmista dicebat. Eripe me de luto, ut non infigar (Psal. LXVIII). De luto, scilicet peccatorum, de volutabro vitiorum. Quia ergo sordidati eramus, de latere Christi profluxit aqua, qua ablueremur; quia captivi tenebamur, exivit sanguis quo redimeremur. Unde in libro Apocalypsi eidem Deo et homini Jesu Christo [Col. 1324B] dicitur: Redemisti, id est acquisisti, nos Deo Patri in sanguine tuo (Apoc. V), et sic fuit apud eum copiosa redemptio (Psal. CXXIX). Testimonium dat aqua, quia ablutionem peccatorum, quam in baptismate homo percipit, in conscientiae puritate, et vitae novitate ostendit. Hos aqua abluisse probatur, quos vere a peccatis ablutos esse sancta vita et innocen attestatur. Sed ab aqua testimonium non habet, qui sordibus se vitiorum inquinans, nullum fere, aut parum susceptae in baptismate munditiae signum tenet. Illis aqua non perhibet testimonium, in quibus suum periisse constat effectum, nec unquam aqua abluti esse videntur, in quibus nulla pristinae ablutionis signa cognoscuntur, quos lavari denuo [Col. 1324C] necesse est non aqua baptismatis, sed lacrymis internae compunctionis. Unde ait rex et propheta David: Lavabo per singulas noctes lectum meum; lacrymis meis stratum meum rigabo (Psal. VI). A sanguine habet testimonium, qui redemptionis et libertatis suae vitiis resistendo, servat dominium, et per arma justitiae a dextris et a sinistris pugnat pro patria et pro libertate tuenda. Liberi enim sunt quibus dicitur: Si vos Filius liberaverit, vere liberi eritis (Joan. VIII); et: Ubi spiritus Domini, ibi libertas (II Cor. III).---Qui autem Spiritum Christi non habet, hic non est ejus (Rom. VIII); sed potius est servus peccati. Omnis enim qui facit peccatum, servus est peccati (Joan. VIII); a quo etiam Spiritus [Col. 1324D] sanctus fugit, quia, ut ait Salomon: Non habitabit in corpore subdito peccatis (Sap. I). Quamvis sanguine Christus redemptus sit, servus tamen Christi non est, quisquis diaboli vinculis vitiorum astrictus tenetur. Quomodo enim se Christi sanguine redemptum jactat, qui dominatur omnis injustitia, et in cujus mortali corpore adhuc peccatum regnat? Aut quomodo se in nomine sanctae Trinitatis baptizatum dicit, qui magis diabolo, quam Deo servit. Obsessus ab hostibus, dedit eis arma, ad damnum sui atque a rationis munitione discedens, sub pravae consuetudinis et carnalis delectationis dominio captivus, non jam sui juris, sed alieni, cogitur servire tot dominis quod vitiis. Venundatus sub peccato, quasi sub Pharaone, in lutto et latere servit immunditiae ab iniquitatem. Sed electi Dei [Col. 1325A] scientes dolorem suum, consolationem cum desiderio quaerunt, in toto corde suo scrutantes haec et hujuscemodi testimonia Dei, et implent, ut ait Psalmista: Desiderium suum ex ipsis (Psal. CXXVI). Et quod amore digni sunt habent testimonium a Spiritu sancto, quoniam qui Spiritu Dei aguntur, hi filii sunt Dei (Rom. VIII), scilicet qui Spiritu Dei facta carnis mortificant, hi ergo, ut dictum est, sciunt se esse dignos amore, testimonium reddente illis conscientia ipsorum (Rom. II), quoniam gloria nostra haec est, testimonium videlicet conscientiae nostrae (II Cor. I). His testimoniis Deus totius consolationis qui consolatur humiles, consolatur et nos in omni tribulatione nostra; et sicut abundant passiones Christi in nobis, ita et per Christum abundat [Col. 1325B] consolatio nostra (Ibid.). Unde Psalmista ait: Secundum multitudinem dolorum meorum in corde meo consolationes tuae laetificaverunt animam meam (Psal. XCIII). Et ita repleti consolatione, superabundamus gaudio in omni tribulatione (II Cor. VII). His ergo supradictis testimoniis consolati, gloriamur in spe filiorum Dei (Rom. V).

Debemus itaque, fratres charissimi, ut supradictum est, Patrem, et Filium, et Spiritum sanctum, unum scilicet et verum Deum ante omnia quaerere, inventumque in eum fideliter credere, in omnibus illum et super omnia diligere; qui sua nos gratuita bonitate, prius ex nihilo dignatus est creare, et post primi parentis gravissimam transgressionis [Col. 1325C] culpam, in primo, imo in meliori statu, misericorditer reformare. Non posse quempiam pervenire credimus ad veram beatitudinem, nisi per veram fidem. Beatus vir, qui et recte credendo bene vivit, et bene vivendo fidem rectam custodit. Deus si creditur, ut ait beatus Isidorus, merito invocatur, et quaeritur, ac per hoc tunc perfecte laudatur quando et creditur [(62) 1Kb] .

Si milites hujus saeculi donativa temporalia [(63) 1Kb] , a principibus hujus mundi accepturi, prius sacramentis saecularibus implicantur, et dominis suis fidem se servaturos profitentur, quanto magis aeterno Regi militaturi, et aeterna praemia percepturi, debent sacramentis coelestibus obligari, et fidem, per quam ei placituri sunt, publice profiteri? Dicit [Col. 1325D] enim Apostolus: Sine fide impossibile est placere Deo (Hebr. XI). Hanc in cordibus nostris ille agnoscit, qui scrutatur renes et corda (Rom. VIII); sed propter conservandam Ecclesiae unitatem, dispensationis hujus temporis cum fide cordis necessaria est confessio oris: Quia corde creditur ad justitiam, ore autem confessio fit ad salutem (Rom. X), non tantum praedicatorum, sed etiam auditorum. Non enim aliter frater de fratre bene sentiret, nec pax Ecclesiae servaretur, nec alium docere, vel ab alio discere saluti necessaria posset, nisi quod in corde habet signis vocum tanquam suis vehiculis ad aliorum corda transmitteret. Est ergo fides et corde [Col. 1326A] servanda et ore promenda. Fides namque bonorum omnium est fundamentum [(64) 1Kb] , et humanae salutis initium, sine hac nemo ad numerum, sive ad societatem electorum Dei poterit pervenire, quia sine ipsa in hoc saeculo nec justificationis consequitur gratiam, nec in futuro vitam possidebit aeternam. Et si quis non ambulaverit per fidem, non perveniet ad speciem. Hoc attendentes sancti apostoli certam regulam fidei tradiderunt, quam numeri apostolici duodecim sententiis comprehensam Symbolum vocaverunt, per quam credentes catholicam tenerent unitatem, et per quam haereticam convincerent pravitatem. Debent quippe sacerdotes Ecclesiae cum aliquos in societatem Christianae religionis admittunt, Symbolum eis tradere, et ita initium fidei [Col. 1326B] pacto confirmare. Sic sancti apostoli spiritualem inter se unitatem connectentes hoc Symbolum conscripserunt.

Dicat ergo quisquis fidem apostolicam professus per ora gestantium se patrinorum in baptismo, cum vero ad annos intelligibiles venerit, dicat per se: Credo in Deum. Et quod profitetur ore, meditetur corde. Non dixit: Credo Deum vel Credo Deo, quamvis et haec saluti sint necessaria. Aliud enim est credere Deum, quod Deus est; aliud credere Deo, quia verax est, quod testante Jacobo apostolo. Et daemones credunt et contremiscunt (Jac. II); sed non credunt in Deum, quia credendo non moventur, ut eant in ejus voluntatem. Non ergo prodest [Col. 1326C] daemonibus spiritus timoris, quia non est eis spiritus amoris. Nos vero, qui per adoptionem gratiae filii Dei sumus, dicamus: Credo in Deum Patrem omnipotentem, hoc est, sic ei credimus, ut ei per dilectionem adhaereamus. Patrem dicit, qui ante omnia tempora coaeternum sibi genuit Filium.

Omnipotentem creatorem coeli et terrae, id est qui per omnipotentiam suam Conditor est coelestium et terrestrium, id est visibilium et invisibilium, ut nemo dubitet Deum ista posse facere, quem audivit omnipotentem esse. Dicta sunt autem haec adversus gentiles, qui per infidelitatem deos esse credebant simulacra, quae condiderant relicto vero Deo a quo conditi erant. Sequitur: Et in Jesum Christum [Col. 1326D] Filium ejus unicum Dominum nostrum. Sicut in Patrem, sic et in Filium credendum est; et quia cum Patre secundum divinitatem aequalis majestate est; tantum ipsi, quantum et Patri honoris debemus; quia naturaliter cum eo unus est verus Deus. Unde ipse ait in Evangelio: Ego et Pater unum sumus (Joan. X). Et iterum: Pater omne judicium dedit Filio, ut omnes honorificent Filium, sicut honorificant Patrem (Joan. V). Pater quippe in Filio est, et Filius in Patre, Spiritus sanctus in utroque, quia non tres dii Pater, et Filius et Spiritus sanctus; sed unus est verus Deus, ideoque sicut Pater, sic et Filius est honorandus. Jesus autem Salvator interpretatur, [Col. 1327A] Christus vero a chrismate dicitur, quia sicut antiqui reges oleo sancto ungebantur, ita Dominus noster Jesus Christus Spiritus sancti infusione repletus est. Ostendunt autem ista in eum jure esse credendum, qui praeter hoc quod aequalis est Patri, Salvator noster est redimens nos, unicus Dominus noster, victo ac spoliato hoste antiquo suo levi suavissimoque jugo nos misericorditer subdidit.

Qui conceptus est de Spiritu sancto; cujus videlicet conceptionis auctor fuit Spiritus sanctus non tamen sine Deo Patre; quia operatio Patris, et Filii, et Spiritus Sancti inseparabilis est. Sicut enim vermis calefaciente sole de puro limo formatur, sic Spiritu sancto illustrante et sanctificante cor Virginis, [Col. 1327B] caro Christi de sola virginea carne Virginis Matris nulla sementiva carnis origine operante concepta est. Unde se vermi comparans per Psalmistam dicit: Ego sum vermis et non homo (Psal. XXI), id est non conceptus humano more.

Natus ex Maria Virgine, id est sicut non aperuit uterum matris conceptus, sic nec corrupit natus. Potentia enim ac virtute Creatoris operante, Verbum caro factum est (Joan. I): homo scilicet factus est cooperante Patre et Spiritu sancto conceptus Virgine, et natus ex Virgine.

Passus sub Pontio Pilato. Pilati mentio ad temporis significationem, non ad personae pertinet dignitatem.

Crucifixus mortuus et sepultus. Infirma a Verbo [Col. 1327C] hominis assumpti commemorantur, de quibus ait Apostolus: Quod infirmum est Dei fortius est hominibus (I Cor. I). Ideo enim passus est, ut nos ad impassibilitatem reformaret. Ideo crucifixus est, ut nos a cruciatibus aeternis liberaret. Ideo sepultus est, ut nos a vitiis et concupiscentiis abstraheret, sibique consepeliret. Unde dicit Apostolus: Consepulti sumus cum Christo per baptismum in morte: ut quomodo surrexit Christus a mortuis per gloriam Patris, ita et nos in novitate vitae ambulemus (Rom. VI); id est omni vetustate postposita conformemur similitudini Dei et hominis Jesu Christi. Haec itaque infirmitas Christi superavit omnem fortitudinem hujus mundi.

Tertia die resurrexit a mortuis [(65) 1Kb] . Triduanae [Col. 1327D] sepulturae moram evidenter ostendit quod dum corpus in sepulcro jacuit, anima illa de inferis triumphavit [(66) 1Kb] . Ideo conditionem naturae nostrae quam de Virgine matre natus assumpsit, super coelos in dextera Dei Patris collocavit, ut secundum illam pro nobis Deo Patri supplicans quale genus mortis pertulerit semper ostendat. Quod autem sedere dicitur, non significat membrorum positionem, sed judiciariam potestatem.

Sedet ad dexteram Dei Patris omnipotentis. Per dexteram intelligimus summam beatitudinem et Dei Patris gloriam, sicut per sinistram intelligitur miseria, [Col. 1328A] in qua haedi statuendi sunt (Matth. XXV). Omnis ergo lingua confiteatur, quia Dominus noster Jesus Christus in gloria est Dei Patris (Phil. II).

Inde venturus judicare vivos et mortuos. Vivos autem judicabit, illos videlicet quos adventus ejus vivos invenerit, qui etiam in momento morituri sunt, et resurrecturi, atque ab eo judicandi. Mortuos judicabit: eos scilicet qui olim jam mortui fuerant, suscitabit, et secundum merita judicabit. Tamen, ut ait beatus Paulus apostolus: Mortui, qui in Christo sunt, resurgent primi et rapientur in nubibus obviam Christo in aera, et sic semper cum eo erunt (I Thess. IV). Aliter: Judicabit vivos et mortuos, justos videlicet et peccatores.

Credo in Spiritum sanctum, aequalem et consubstantialem [Col. 1328B] Patri et Filio, ab utroque procedentem. Unde et ita in eum, sicut in Patrem et Filium credendum est. Sequitur:

Sanctam Ecclesiam catholicam, id est Ecclesiam orbis terrarum, non eam de qua dicitur: Ecce hic, aut ecce illic, id est quae in cubili esse dicitur, vel in deserto, sed eam, quae diffusa est toto orbe terrarum et in unitate fidei solidata.

Sanctorum communionem, id est ecclesiasticorum sacramentorum veritatem cui communicaverunt sancti, qui in unitate fidei de hac vita migraverunt.

Remissionem peccatorum, non tantum eorum quae per baptismum remissa sunt, sed etiam eorum, quae per humilem confessionem, et dignam satisfactionem [Col. 1328C] mundata sunt.

Carnis resurrectionem, quae in adventu Domini communis futura est, sed bonis et malis dissimilis secundum quod ait Apostolus: Omnes resurgemus, sed non omnes immutabimur (I Cor. XV), subintelligendum est, in melius.

Vitam aeternam, hoc est quod idem Apostolus ait: Oportet corruptibile hoc induere incorruptibilitatem, id est immortalitatem (Ibid.).

Haec duodecim capitula ad regulam verae fidei firmissime pertinentia fideliter credenda sunt, fortiter tenenda, veraciter patienterque defendenda: et si quem his contraria dogmatizare noverimus, tanquam pestem fugiamus, tanquam haereticum abjiciamus. Ita quippe [Col. 1328D] haec supradicta posita sunt, et compendiosis vocibus comprehensa, et ita catholicae fidei congruunt, et haereticae pravitati occurrunt; ut huic regulae firmiter adhaerentes non sinant errare, et a rectae fidei tramite deviare. Quisquis autem aliter sapere voluerit, oremus, ut hoc ei Deus revelare dignetur. Nos vero in eo quod accepimus, ambulemus, et in eo quod certum nobis est, firmiter perseveremus. Hoc Symbolum, fratres charissimi, docete spirituales filios vestros, pro quibus in baptismo sponsionem fecistis, quos videlicet de sacro fonte suscepistis. Hoc etiam docete filios vestros, quos de carne vestra genuistis; hoc docete eos quos nutriendo admisistis, [Col. 1329A] quatenus per hanc evangelicam doctrinam, vestramque disciplinam errorem caveant, et ea, quae christianae fidei inimica sunt, fugiant, et quae apta sunt, tota virtute perficiant.

Quia igitur, dilectissimi, paulo superius de communi omnium hominum futura resurrectione, quae in fine mundi celebranda est mentionem fecimus: quid de ea beatus Gregorius dicat solerter audiamus: Triste, inquit [(67) 1Kb] , nimis et valde lugubre est, etc. usque ad: Sed sola est in miraculis ratio potentia facientis.

Est itaque fides, fratres charissimi, ut supradictum est, corde servanda et ore promenda, quia ipsa est prima coelestis regni porta: humanae salutis est initium, et bonorum operum fortissimum [Col. 1329B] fundamentum. Credimus igitur Patrem et Filium, et Spiritum sanctum unum verum esse Deum, coeli ac terrae conditorem, justorum hominum largissimum remuneratorem, et impiorum justissimum damnatorem. Unus est in essentia, et in personis trinus: copiosus in misericordia, Omnipotens in operibus. Omnia quae in coelo, in terra et in mari sunt creavit ex nihilo, omniumque hominum corpora resuscitabit in die novissimo. Dabit enim Dei Filius voci suae vocem virtutis (Psal. LXVII), et resurgent coram eo omnes homines cum corporibus suis, haec est fides catholica, id est universalis, quam Veteris ac Novi Testamenti Patres tenuerunt in operibus suis, atque ad nostram perpetuam salutem, [Col. 1329C] in suis reliquerunt scriptis. Et quia ipsi hanc veram fidem, verbis et operibus, ut dictum est, integram tenuerunt, et nobis tenendam tradiderunt; etiam ipsi nobis portae, quibus ad Dei cognitionem intravimus, fuerunt.

Quos bene tres portae exteriores, tresque interiores quas Ezechiel in oriente, aquilone et austro vidit, quibus septem vel octo gradibus ascendebatur, praefigurabant. Quia ergo [(68) 1Kb] portarum nomine sanctos praedicatores accipimus, etc., usque ad: Unde et Psalmus qui pro octava scribitur, a pavore judicii est inchoatus, cum dicitur: »Domine, ne in furore tuo arguas me, nec in ira tua corripias me (Psal. VI).« Ac si diceret:

Domine, cui me servum subjicio, argue me in interiori [Col. 1329D] meo in hoc mundo, ne arguas me in furore tuo; id est ne damnes me aeterna damnatione in futuro. Qui enim arguitur accusatur, quia damnatio accusationem sequitur. Tunc vero exterius arguimur, quando jejunamus, vigilamus, tribulationes patimur, et cum lacrymis Deum exoramus, ne apud illius justitiam pro peccatis nostris condemnemur. Quasi diceret: Et corripe me in interiori meo in hoc saeculo, id est compunctionem adhibendo, et ad poenitentiam provocando; ne in furore tuo corripias me in alio; ne me videlicet facias transire per illum purgatorium ignem quo omnes illi transeunt, qui [Col. 1330A] habentes fundamentum Christum superaedificant paleas, fenum et stipulam. Et ne corripias, et ne arguas me, miserere mei, id est misericordiam habe in me, quoniam infirmus sum (ibid.), in bonis videlicet operibus.

Nunc enim tempus est misericordiae: in illo autem judicio dies erit irae, in quo scilicet die omne hoc tempus finietur, quod septem diebus evolvitur. Et qui post septem dies sequitur jure octavus appellatur, in quo et caro nostra resurget ex pulvere, et sive bona, sive mala, quae egit recipiet a Christo justo Judice. Unde et per Legem (Lev. XII), quoque octavo die circumcisio fieri jubebatur. Nam per membrum, quod circumciditur mortalis propagatio generatur; decedentium et subsequentium numerus augetur. Sed quia [Col. 1330B] in resurrectione mortuorum, nec carnis jam propagatio agitur, et decessio atque successio nulla erit, quia »neque nubent, neque nubentur; sed erunt sicut angeli Dei in coelo (Matth. XXII);« octava die praecipitur praeputium incidi. Ubi enim locum jam carnis propagatio non habet, ibi resurgens caro perseverantiam aeternitatis habet. Per hoc membrum Mater virgo descendit, quae Deum in utero sine virilis carnis admistione concepit, qui primus nobis aeternae patriae gloriam in sua resurrectione monstravit, qui »resurgens a mortuis jam non moritur, et mors ei ultra non dominabitur (Rom. VI);« nobisque exemplum dedit, ut haec fieri in die ultimo de nostra carne credamus, quae facta de illius carne in die resurrectionis [Col. 1330C] agnovimus.

Igitur quia sese nobis carnalis circumcisionis mentio obtulit, miror vos Judaeos, qua dementia vel superstitione vos ipsos, filiosque vestros usque hodie circumciditis, cum eamdem in Christo carnalem circumcisionem dudum habere finem cognovistis. Beatum quoque Paulum ex gente vestra natum atque ad Gamalielis doctoris vestri pedes nutritum, Mosaicae legis ac prophetarum oraculis apprime eruditum interrogate, et quidquid vobis de eadem carnali circumcisione responderit devota mente audite: Si circumcidamini, inquit, Christus nihil vobis proderit (Gal. V). Scitote, o Judaei, nec omnino dubitetis, quia per patriarchas et prophetas Christus vobis fuit promissus, et in plenitudine [Col. 1330D] temporis a Deo Patre missus, unde ipse ait in Evangelio: Non sum missus nisi ad oves, quae perierunt domus Israel (Matth. XV). De quo ait beatus Paulus: Postquam venit plenitudo temporis, misit Deus Filium suum factum de muliere, factum sub lege, ut eos qui sub lege erant, redimeret (Gal. IV): vos scilicet qui sub legis jugo deprimebamini illius onere gravati, quod, ut ait beatus Paulus [(69) 1Kb] in Actibus apostolorum (cap. XV), neque vos neque patres vestri portare potuistis. Sed quia adoptionem filiorum non solum recipere, o Judaei, noluistis, sed etiam in templo lapides tulistis, ut in ipsum Dei et [Col. 1331A] Virginis Filium specialiter vobis a Deo Patre promissum jaceretis; ille autem humiliter ac potenter vestram declinans dementiam abscondit se, et exivit de templo (Joan. VIII); completum itaque videmus quod ipse ait vobis audientibus: Relinquetur vobis domus vestra deserta (Matth. XXIII). Prius quippe discipulis suis praeceperat, ne in viam gentium abirent (Matth. X); sed potius ad oves, quae perierant domus Israel, irent. At postquam illum ejusque discipulos a vobis expulistis, eosque de civitate in civitatem persecuti estis, et vos ipsos justitiae inimicos constituistis; generaliter discipulis suis praecepit dicens: Euntes, docete omnes gentes, baptizantes eos in nomine Patris, et Filii, et Spiritus sancti (Matth. XXVIII). Et adjecit: Qui crediderit, et [Col. 1331B] baptizatus fuerit, salvus erit; qui vero non crediderit, condemnabitur (Marc. XVI).

Scitote igitur, o Judaei, post hoc decretum carnalem circumcisionem pristinum non habere effectum. Si ergo circumcidamini, ut jam dudum beatus Paulus ait, Christus nihil vobis proderit; quia ipse baptismum in remissionem peccatorum omnibus in Patre, et in se, et Spiritu sancto fideliter credentibus instituit. Ipse quippe cum Patre et Spiritu sancto unus est naturaliter verus Deus. Ad hoc nimirum ipse a Deo Patre missus venit in mundum, ut nova praecepta daret mundo. Novus homo fuit, quia sine virili semine conceptus in utero Virginis exstitit, et sine peccato in mundo vixit. Quia ergo pro vestra et totius mundi salute, o Judaei, a Deo Patre fuit [Col. 1331C] missus, oportet vos illi obedientes esse in omnibus. Vulgo dicitur: Qui praecepta medici contemnit, sese interficit [(70) 1Kb] . Pro certo sciatis, nec omnino dubitetis, quia si illi inobedientes fueritis, aeternae damnationi reos vos exhibetis. Ipsum itaque Dei et Virginis Filium fidei et dilectionis brachiis amplectamini, ut vos ab eo misericorditer intra sanctae Ecclesiae sinum recipi mereamini.

Baptismum ab eo in remissionem peccatorum vestrorum institutum devota mente suscipite, ut antiquae rebellationis vestrae et perfidiae veram ab illo indulgentiam possitis acquirere. Nolo etiam, o Judaei, vos ignorare, quia charitate me compellente, desidero vos electorum Dei consortes esse. Mihi [Col. 1331D] ergo animarum vestrarum salutem desideranti, et intra sanctae Ecclesiae gremium vos esse optanti obaudite, et dabo vobis consilium, quo Dei et hominis Jesu Christi, qui vere cum Patre et Spiritu sancto unus et verus Deus est, pristinam possitis gratiam recuperare, et post hanc vitam ad coelestis patriae gaudia pertingere. De me quoque sinistram nullam habeatis suspicionem, quia veri consilii in me reperietis fidem. Sic enim in Veteri Testamento legitis: Diliges Dominum Deum tuum ex toto corde tuo, et proximum tuum sicut te ipsum (Deut. VI; Lev. XIX). Vos in hac parte sicut me ipsum diligo, quia vos ad aeterna gaudia pervenire opto.

[Col. 1332A] Meis igitur patienter monitis praebete aurem et docebo vos, qualiter in Jesu Christo Dei et Virginis Filio circumcisio habuit consummationem, quia enim ex semine Abrahae secundum carnem Christus erat futurus, in quo cunctorum gentium benedictio fuerat repromissa [(71) 1Kb] : et Deus praevidens ne genus Abrahae reliquis gentibus misceretur, et paulatim propago ejus fieret incerta; populum Judaicum circumcisionis signo notavit. Ideo igitur Judaeos circumcidi praecepit, ut venientes inter Aegyptios, et Assyrios, et inter Babylonios, sive Chaldaeos, hoc signaculo ab his sive a caeteris gentibus nationibusque distinguerentur. Denique per quadraginta annos in eremo nullus est circumcisus, soli enim sine gentis alicujus commistione vivebant: at ubi Jordanis [Col. 1332B] alveum Israeliticus populus transmeavit, atque in terram promissionis pervenit; signum circumcisionis futuro ex commistione gentium providit errori. Quam circumcisionem rationabiliter esse custoditam credimus, quousque Christus nasceretur, qui ex semine Abrahae fuit promissus; qui non jam per circumcisionem carnis, sed per vitiorum resecationem mandavit corda omnium gentium circumcidi.

Sed si mihi Christiano homini, vexillum Christi in mea fronte gestanti, o Judaei, credere non vultis; rogo ut ea quae Moyses, de eadem cordis circumcisione vobis praenuntiavit, solerter audiatis. In novissimis diebus, inquit, circumcidet Dominus cor tuum, o Israel, et cor seminis tui (Deut. XXX). Quibus verbis quid aliud quam Christi futurum adventum [Col. 1332C] praenuntiabat, quo non jam ferro carnis praeputia resecantur sed baptismo corda a peccatis purgantur? Per Moysem itaque legislatorem jussa est fieri carnalis in lege circumcisio, et per eumdem in Novo Testamento praenuntiata per baptismum et cordis contritionem peccatorum futura remissio. Quia igitur spiritalem circumcisionem futuram praenuntiabat, quid aliud quam carnis circumcisionem, quae in lege agebatur, in adventu Christi abolendam esse praedicabat? Unde et Jeremias praevidens jam illud tempus proximum fore, Judaeos ad Novum Testamentum, et ad circumcisionem cordis, non corporis, ita provocans dicit: Haec autem dicit Dominus viro Judeae et Jerusalem: Novate vobis novale, [Col. 1332D] et nolite serere in spinis; circumcidimini Domino Deo vestro, et auferte praeputia cordium vestrorum, viri Juda et Jerusalem, ne forte egrediatur ut ignis indignatio mea, et succendatur, et non sit qui exstinguat (Jer. III). Quibus verbis admonetur Israel a vetustate circumcisionis et legis, quae spinis comparatur, ad Novi Testamenti gratiam transire, et per fidem Christi cordis circumcisionem tenere, non carnis juxta quod legimus, Petro apostolo de Domino dicente: Fide purgans corda eorum (Act. XV). Quam similiter fidem jam non per prisca signacula carnis et injuriam corporis, sed per novam spiritalis lavacri gratiam adipiscendam Dominus per Isaiam [Col. 1333A] annuntiat, dicens: Ne memineritis priorum, et antiqua ne intueamini. Ecce nova faciam quae nunc orientur, et cognoscetis ea (Isai. XLIII). Et ut ostenderet quae essent, subjecit: Faciam in deserto viam, et in loco inaquoso flumina, potare gentem meam electam, et plebem meam quam acquisivi (ibid.). Quid ergo his verbis, o Judaei, aliud indicabat, nisi baptismatis purificationem futuram? In quo non jam vetusta circumcisione carnis quisque signatur, sed sola gratia totius Trinitatis, Patris videlicet, et Filii, et Spiritus sancti, et unda baptismatis per fidem, quae est in Christo Jesu abluitur. Hanc mortiferam vestri cordis obstinationem, o Judaei, qua spiritualem non vultis recipere circumcisionem, Jeremias propheta praedixit: Omnes gentes habent praeputium; sola autem [Col. 1333B] domus Israel incircumcisa est corde (Jer. IX). Nam quod et a Jesu Nave duce secundo post egressionem de Aegypto Hebraeorum populus legitur (Jos. V) circumcisus, significabat a Domino Salvatore cordis circumcisione postmodum Ecclesiae filios, quorum ipse est dux, esse mundandos. Et bene cultris lapideis secunda fuit circumcisio: quia petra Christus est (I Cor. X), per quem spiritali circumcisione credentes purgantur ab omnibus illecebris vitiorum. Ecce quomodo Veteris ac Novi Testamenti Patres sibi concordant, et carnalem omnino vestram circumcisionem, o Judaei, evacuant. Concordant sibi veris sententiis, et destruunt errorem vestrae superstitionis. Cur ergo, miseri, legalia praecepta semper [Col. 1333C] vultis carnaliter observare, quae in adventu Jesu Christi Redemptoris nostri finem constat habuisse? Praecepta quippe veteris legis spiritaliter sunt intelligenda, non carnaliter obsequenda.

Quod diximus, o Judaei, de carnali circumcisione, quod jam olim in Christo consummationem finemque acceperit, et quod amplius post spiritalia Evangelii praecepta carnaliter observanda non sit; hoc etiam de victimarum et sacrificiorum reprobatione, quae in veteri lege offerebantur, dicimus [(72) 1Kb] : Sed si forsitan, o rebelles et increduli, mihi credere non vultis, ipsum Dominum audite per Isaiam prophetam vos dure increpantem, vestraque sacrificia, ac solemnitates repudiantem his verbis: Quo mihi multitudo victimarum vestrarum, dicit Dominus? Plenus [Col. 1333D] sum holocaustis arietum et adipe pinguium: sanguinem vitulorum et agnorum, et hircorum nolui. Cum veniretis ante conspectum meum, quis quaesivit haec de manibus vestris, ut ambularetis in atriis meis? Ne offeratis ultra sacrificium frustra. Incensum abominatio est mihi. Neomenias, et Sabbata, et festivitates alias non feram: iniqui sunt coetus vestri: Kalendas vestras, et solemnitates odivit anima mea: facta sunt mihi molesta, laboravi sustinens. Et cum extenderitis manus vestras, avertam oculos meos a vobis; et cum multiplicaveritis orationem non exaudiam (Isa. V). Item Isaias de eisdem sacrificiis, quae jam repudiata [Col. 1334A] aut pene nulla sunt, ait: Facta sunt eorum morticina quasi stercus in medio platearum (Isa. V). Quae sunt ista morticina, o Judaei, infelices et miseri, nisi vestra carnalia et jam evacuata post Christi passionem sacrificia, qui pro redemptione humani generis se ipsum immaculatum obtulit Deo Patri in oblationem et hostiam suavitatis? Et quoniam ipsa jam carnalia sacrificia ab altari Domini sunt remota, reputantur a fidelibus veluti stercora. Sic etiam Isaias propheta de ipsis sacrificiis ait: Qui immolat bovem, quasi [(73) 1Kb] interficiat virum; qui mactat pecus, quasi qui excerebret canem; qui offert oblationem, quasi qui sanguinem suillum offerat; qui recordatur thuris, quasi qui benedicat idolo (Isa. LXVI).

Audistis, o Judaei, quid Dominus nunc usque de [Col. 1334B] reprobatione carnalis sacrificii per Isaiam prophetam dixerit. Quid etiam per Jeremiam de vestrarum victimarum et holocaustorum repulsione dicat, audiatis: Utquid mihi thus de Sabba offertis, et calamum suave olentem de terra longinqua? Holocaustomata et victimae vestrae non placuerunt mihi. Propterea haec dicit Dominus: Ecce ego dabo in populum meum ruinas, et ruent in eis patres et filii, vicinus simul et proximus et peribunt (Jer. VI). Videte ergo, o gens Judaica prava atque perversa, quia vestra sacrificia non per se carnaliter ab omnipotenti Deo laudentur vel suscipiantur, sed per solam cordis contritionem, et fidei obedientiam, quam vos miseri perdidistis. Unde etiam Dominus per eumdem [Col. 1334C] prophetam subjungit, dicens: Hoc est verbum quod praecepi filiis Israel in die qua eduxi eos de terra Aegypti, dicens: Audite vocem meam, et ero vobis Deus, et vos eritis mihi populus; et ambulate in omnibus praeceptis quae vobis mandavi, ut bene sit vobis. Et non audierunt, nec inclinaverunt aurem suam; sed abierunt in voluptatibus suis, et in pravitate cordis sui mali (Jer. VII). Et post haec detestando vestra sacrificia, o Judaei, idem propheta [(74) 1Kb] ait: Hostias offerent, immolabunt carnes et comedent, Dominus autem non suscipiet eas (Ose. VIII).---Non libabunt, inquit, Domino vinum, et non placebunt ei sacrificia eorum quasi panes lugentium. Omnes qui comedent eos, contaminabuntur, nec intrabunt in domum Domini (Ose. IX). Concordant etiam verba Joelis prophetae, [Col. 1334D] o gens caeca, prophetarum verbis Isaiae et Jeremiae de carnalium sacrificiorum repulsione. Ait enim: Interiit de domo Dei vestri sacrificium, et libatio (Joel. I).

Vera sunt procul dubio quae dicuntur, ut cernitis, quia altare nullum aedificatis, sacerdotes non habetis, sacrificium non offertis, legem non observatis, ideoque jam non Judaei, id est confessores, sed synagoga Satanae estis. Quia Dei et Virginis Filium, qui vos in deserto quadraginta annis pane angelorum pavit, et de petra potavit, sine causa cruci affixistis; idcirco locum et gentem perdidistis, [Col. 1335A] et cunctis sub coelo nationibus in captivitatem traditi estis. Quod vestra carnalia sacrificia ab altari Dei essent repellenda, et corporis Christi spiritalia sacramenta usque in finem mundi essent permansura; Michaeas [(75) 1Kb] propheta in voce Domini testatur, dicens: Non est mihi voluntas in vobis, dicit Dominus: et munus non suspiciam de manibus vestris. Ab ortu enim solis usque ad occasum, magnum est nomen meum in gentibus et in omni loco sacrificatur, et offertur nomini meo oblatio munda; quia magnum est nomen meum in gentibus, ait Dominus (Mal. I). Quo testimonio, o Judaei, patet, sacrificia vestra immunda esse et reprobata. Et sola oblatio gentium scilicet filiorum Ecclesiae, Deo accepta. Carnalem igitur circumcisionem omittite, et baptismum [Col. 1335B] in quo remissio peccatorum constat, in nomine totius Trinitatis, Patris, videlicet et Filii, et Spiritus sancti devota mente suscipite, ut spiritalium donorum cum caeteris fidelibus mereamini participes esse.

Vos etiam, o miseri et miserandi Judaei, Sabbatum carnaliter custoditis, et tamen quid sit Sabbatum omnino ignoratis. Bene illud custodiretis, si spiritaliter intelligeretis [(76) 1Kb] . Nomen igitur Sabbati usurpatis, quia non spiritaliter, sed carnaliter illud observatis. Vos delectat legem carnaliter custodire, cum illam debeatis spiritaliter intelligere, Domino per Prophetam attestante: Aperiam in parabolis os meum, loquar propositiones ab initio (Psal. LXXVII). [Col. 1335C] Quasi dicat: Inclinate aurem vestram, quia ego aperiam os meum in parabolis, id est in sermonibus rerum similitudinem habentibus. Nota quia propositiones sunt quaestiones aliquid habentes in se, quod disputatione solvendum est. Et in hoc differunt propositiones et parabola, quia parabola similitudinem exprimit, propositiones autem sine similitudine intelligi possunt. Ideo dicit: Aperiam in parabolis os meum, loquar propositiones ab initio; quia quanta audivimus in Veteri Testamento promissa, cognovimus ea in Novo Testamento completa, et hoc patres nostri narraverunt nobis (ibid.). Quis hoc dicit? David scilicet propheta. Patres igitur Veteris Testamenti, id est patriarchae et prophetae narraverunt nobis haec. Si ergo lex et prophetae, o Judaei, [Col. 1335D] in parabolis et in aenigmatibus constant, quod omnino negare minime potestis; non est accipienda Sabbati observatio carnaliter, sed spiritaliter; nam carnalia ejus otia, et a Domino et a patribus omnino dissoluta sunt. Legimus in Genesi (cap. II) quod benedixerit Deus diei septimo et sanctificaverit illum, quia in ipso cessaverat ab omni opere suo quod patrarat [(77) 1Kb] . In quo tamen nihil novum creasse dicitur, nisi forte dicatur die septimo complevisse opus, qui ipsum benedixit et sanctificavit. [Col. 1336A] Ut enim ait Magister Petrus in libro De creatione rerum, benedictio et sanctificatio opus est; nam et Salomon aliquid operis fecit, cum templum dedicavit. Septimum ergo diem sanctificasse et benedixisse dicitur, quia mysticae prae caeteris benedictioni et sanctificationi [(78) 1Kb] eum donavit. Unde in lege dicitur: »Memento ut sanctifices diem Sabbati (Exod. XX) [(79) 1Kb] .« Item si crimen est, o Judaei, Sabbati otia non observare, dicite, cur Jesu Nave discipulus ac successor Moysi Domino praecipiente, septem diebus continuis, inter quos utique Sabbatum continetur, exercitum et arma produxit, atque circumeunte arca tubis clangentibus Jericho muros subvertit (Jos. VI). Quid iterum de Machabaeis eloquar, de quibus scriptum est: Et nolebant Judaei in die [Col. 1336B] Sabbati vindicare se de alienigenis; postea vero consilio accepto, pugnaverunt die Sabbati et triumphaverunt de hostibus (I Mach. II). Quibus testimoniis edocemur, non pertinere ad fidem istum Sabbati elementarium diem, sed alium spiritalem. Scitote igitur, o Judaei, hoc carnale Sabbatum non esse datum propter purificationem, sed propter tentationem; dicente Domino in Deuteronomio [(80) 1Kb] : Dabo eis praecepta, ut tentem eos utrum ambulent in viis meis, an non (Exod. XV, XVI). Hinc est quod loquitur Dominus per Ezechielem prophetam, dicens: Ego dedi eis praecepta non bona, et judicia, in quibus non vivent (Ezech. XX): utique quia quaedam carnalia, o Judaei, vobis carnaliter viventibus permissa sunt, quae [Col. 1336C] tamen adveniente Evangelio cessaverunt, sicut Ezechiel [(81) 1Kb] propheta dicit: Cessare faciam omne gaudium ejus, et Sabbata ejus (Ose. II), subaudis Israelitici populi. Quae quidem alias Dominus se odisse dicit: Neomenias, inquit, et Sabbata vestra odivit anima mea (Isa. I). Vos interrogo, o Judaei, si Sabbata vestra aeterna sunt, cur ea Dominus cessare mandavit? Et si bona sunt, cur odivit? Sed quia tam evidenti sententiae tamque subtili nihil omnino respondere potestis, Dei me praeveniente, comitante et subsequente gratia, breviter ac diligenter illam exponam vobis.

Apostoli Pauli verba haec sunt: Non prius quod spiritale est, sed quod animale (I Cor. XV). Primus homo secundum carnem nos generavit, secundus [Col. 1336D] homo, Deus videlicet et homo Jesus Christus, per lavacrum regenerationis et renovationis Spiritus sancti, nos spiritales Dei filios effecit. Prius ergo, o Judaei, vobis cognitione rudibus et carnaliter viventibus dedit Deus carnalia praecepta nec tamen semper permansura, quia praesciebat vos peccaturos et idola adoraturos. Lacte vobis erat opus, non solido cibo (Hebr. V); nondum enim poteratis, sed nec nunc quidem potestis (I Cor. III). Non ergo oportebat coram vobis adhuc rudibus et in Dei cognitione [Col. 1337A] parvulis margaritas ponere, spiritalia videlicet sacramenta tradere, sed legalibus vos oneribus experiri vel tentare. In quibus praeceptis, si secundum ipsius beneplacitum perseverassetis, vos ad spiritalia Evangelii sacramenta cum caeteris Ecclesiae filiis transferret, et in spiritales filios adoptaret. Bona igitur Dei praecepta vestris exigentibus culpis vobis sunt damnabilia, et Deo odio habita. Dei quoque praeceptum sibi obedientes salvat, et inobedientes condemnat. Sabbatum enim, quod vos, o Judaei, accepistis in munere, requiem mentis significat, ut nullo videlicet in hac vita terrenorum desideriorum appetitu mens fatigetur. Sabbatum enim requies interpretatur. Sed vos istam Sabbati otiosam festivitatem consummatis in comessationibus [Col. 1337B] et ebrietatibus.

[(82) 1Kb] Sed forte dicit aliquis: Si non est Sabbatum custodiendum, quare dictum est in mandatis Dei: Memento ut diem Sabbati sanctifices (Exod. XX). Et iterum: Sex diebus operaberis, et facies omnia opera tua, septima autem dies Domini Dei tui est: non facies in ea opus (ibid.). Cui respondendum, quia in opere sex dierum sex millium annorum opera demonstrantur. Mille namque anni apud Deum uni diei comparantur, testante Propheta, qui ait: Quoniam mille anni ante oculos tuos, tanquam dies hesterna quae praeteriit (Psal. LXXXIX). Horum itaque dierum Sabbatum septimi millesimi anni tempus et requies futuri regni ac saeculi est, ubi nulla erit jam operatio rerum, sed sola requies sanctorum; [Col. 1337C] nam ista temporalia Sabbata odit Dominus, cum dixit: Neomenias et Sabbata vestra odivit anima mea (Isa. I). Notate, o gens caeca et perversa, quae absque consilio estis, et sine spiritali prudentia, notate supradicta Dei verba. Non ait Dominus: Neomenias et Sabbata mea, sed neomenias et Sabbata vestra odivit anima mea. Bene Sabbata vestra dixit, quia jam non sunt illa, quae ipse Dominus praecepit, sed sunt illa, quae vos invenistis vobis, in quibus abundantius comessationibus et ebrietatibus deserviretis.

Forsitan quaeritis, o rebelles et increduli, cur dixit Jeremias: Custodite animas vestras, et nolite portare pondera die Sabbati, nec inferatis onera per [Col. 1337D] portas Hierusalem. Et nolite ejicere onera de domibus vestris in die Sabbati (Jer. XVII). Audite ergo me, qui longe estis a justitia, et circumcisionem et Sabbatum sine causa observatis; et ostendam vobis qualiter hanc sententiam intelligere debeatis. Pondera portat in Sabbato, qui credens in Christo non vacat a peccato. Ipse est enim requies animarum, sicut ipse dicit in Evangelio: Discite a me, quia mitis sum, et humilis corde; et invenietis requiem animabus vestris (Matth. XI). Quaeritur iterum: Cur ille, qui ut in libro Numerorum legitur (cap. XV), colligebat ligna in die Sabbati, tam atrociter fuerit jussu Dei a populo trucidatus? Sed iste primus carnalisque, [Col. 1338A] qui Sabbatum ausus est violare, formam illius insinuabat, qui in die judicii cum carnali opere fuerit inventus, id est cum ligno, feno, vel stipula ad escam ignis aeterni convenientia. Haec etenim colligens in suam perditionem, dum fuerit in die ultimo judicatus, pellendus est ab omnibus angelis, et statim morte novissima puniendus.

Iterum, o Judaei, ad vos revertor loquendo, quia omnium bonorum, quae Deus electis suis praeparavit, participes vos esse desidero. Praeputium igitur carnis vestrae praecidere nolite, quia jam post baptismatis institutionem, quo remissio peccatorum omnibus fidelibus tribuitur, vobis utile non erit. Sabbatum etiam, quod carnaliter celebrare consuevistis, omittite. Octavo die, id est Dominico, in quo [Col. 1338B] Dominus noster Jesus Christus a mortuis resurrexit, reverentiam exhibete. Baptismum fideliter suscipite, suavi jugo ejusdem Domini, et Redemptoris nostri Jesu Christi vos ipsos devota mente subjicite, ut cum caeteris fidelibus coelestia dona mereamini percipere.

Dominicam diem, ut Hispaniarum doctor Isidorus ait, [(83) 1Kb] ideo sancti apostoli religiosa solemnitate celebrari sanxerunt, quia in eodem die Redemptor noster a mortuis resurrexit. Ideo autem Dominicus dies appellatur, ut in eo a terrenis operibus, vel mundi illecebris abstinentes tantum divinis cultibus serviamus: dantes scilicet diei huic honorem et reverentiam propter spem resurrectionis nostrae, quam habemus in illa. Nam, sicut ipse Dominus noster Jesus Christus [Col. 1338C] et Salvator noster tertia die resurrexit a mortuis, ita et nos resurrecturos in novissimo die speramus. Unde et in eodem Dominico die stantes oramus, quod est signum futurae vitae. Hoc agit universa Ecclesia, o Judaei, quae in hac peregrinatione mortalitatis est contituta, exspectans in finem saeculi, quod in Domini nostri Jesu Christi corpore praemonstratum est, qui est primogenitus mortuorum. Maculas igitur pristinae vitae sacri fontis unda in nomine sanctae Trinitatis, Patris videlicet, et Filii, et Spiritus sancti abluere quantocius festinate, et caetera ecclesiasticae religionis sacramenta gratanter suscipite, sine quibus ad aeterna gaudia minime potestis pertingere [(84) 1Kb] . Praeterea, ut dictum est, diei Dominico reverentiam [Col. 1338D] exhibete, quia non Judaeis neque paganis, sed solis Christianis per resurrectionem Domini declaratus est, et ex ipsa accepit festivitatem suam. Ipse est dies primus, qui post septimum reperitur octavus. Unde et in Ecclesiastem ad duorum testamentorum significationem dicitur: Illi septem, et illi octo (Eccle. XI). Primum enim celebrandum Sabbatum traditum est, quia erat antea requies mortuorum. Resurrectio autem illius erat, qui resurgens a mortuis jam non moritur, mors illi ultra non dominabitur (Rom. VI). Jam postquam facta est talis resurrectio in corpore Domini (ut praeiret in caput Ecclesiae quod corpus Ecclesiae speravit in finem) dies [Col. 1339A] Dominicus, id est octavus, qui et primus, in festivitatem successit. Apparet autem, o Judaei, nostrum Dominicum diem etiam in sanctis Veteris et Novi Testamenti Scripturis solemnem. Ipse est enim primus dies saeculi: in ipso formata sunt elementa mundi, in ipso creati sunt angeli. Manna eodem die in eremo primum de coelo datum est. Sic enim dicit Dominus: Sex diebus colligetis manna, in die autem sexto, id est in parasceve, duplum colligetis (Exod. XVI). Parasceve interpretatur praeparatio, quia tunc Judaei praeparabant suos cibos, quibus Sabbato vescebantur, quia die Sabbati non licebat eis praeparare. Sexta autem dies [(85) 1Kb] Parasceve, quae ante Sabbatum ponitur. Sabbatum autem septima dies est, quam sequitur Dominica, in qua primum [Col. 1339B] manna de coelo venit. In ipso quoque a mortuis resurrexit Christus, et in ipso de coelis super apostolos sanctus descendit Spiritus. Intelligite ergo, o Judaei insipientes et maligni, jam tunc scilicet in Veteri Testamento, praelatam esse vestro carnali. Sabbato nostram Dominicam diem; jam tunc indicatum esse, quod in Sabbato vestro gratia Dei nulla a Deo de coelo descenderit, sed in nostram Dominicam diem, in qua primum manna Dominus pluit.

Satis ostensum est vobis, o infelices Judaei, sanctarum Scripturarum Testamenti Veteris ac Novi testimoniis, quod carnalia legis praecepta, circumcisionem videlicet, et Sabbatum, et sacrificia evacuata [Col. 1339C] esse a Deo et reprobata; et Ecclesiae sacramenta, totius Trinitatis, Patris videlicet, et Filii, et Spiritus sancti magisterio instituta, Deo esse accepta, et usque in finem mundi permansura. Sed, quamvis Dominus noster Jesus Christus margaritas nostras ante porcos mittere nos prohibuerit (Matth. VII), tamen, quia vestris nimium miseriis condoleo, vosque intra electorum numerum esse desidero: audite qualiter sacramentum corporis et sanguinis ejusdem Domini nostri Jesu Christi Deo Patri sit placitum, et sanctarum testimoniis Scripturarum praeostensum [(86) 1Kb] . Hujus enim sacrificii veritas praeoptanda, atque, animarum saluti supra id quod dici potest necessaria, in Melchisedech oblatione apertissime fuit praeostensa. Iste enim sacerdos Dei [Col. 1339D] excelsi, cum benediceret Abrahae ob mysterium futuri sacrificii, panem et vinum Domino in sacrificio obtulit. Prius ergo institutum fuit sacrificium gentium, quam Judaeorum. Hoc enim ille primum in typo Filii Dei et hominis Jesu Christi expressit, cui Psalmista ex persona Patris sic dicit: Ante luciferum genui te (Psal. CIX). Et iterum: Tu es sacerdos in oeternum secundum ordinem Melchisedech (ibid.). Hoc est juxta ritum hujusmodi sacrificii quod Christus in passione sua complevit. Prius itaque, ut dictum est, institutum fuit sacrificium Ecclesiae, quam Synagogae. Non ergo jam victimas Judaicas, quales Aaron sacerdos obtulit, credentes offerant; sed quales [Col. 1340A] idem Melchisedech rex Salem immolavit, id est panem et vinum, quae per verba benedictionis Jesu Christi summi sacerdotis efficiuntur corpus et sanguis ejusdem Domini nostri Jesu Christi. Hoc est verissimum sacramentum sacramentorum, de quo idem Redemptor noster ait: Qui manducat carnem meam et bibit sanguinem meum, in me manet, et ego in eo (Joan. VI).

Audite etiam, o insipientes et maligni Judaei, quid de eodem altaris sacramento sapientissimus Salomon dicat: Sapientia aedificavit sibi domum, et excidit columnas septem. Immolavit victimas suas, miscuit vinum suum, posuit mensam. Misit servos suos, dicens: Si quis est parvulus, declinet ad me. Et insipientibus locuta est: Venite, inquit, comedite [Col. 1340B] panem meum, et bibite vinum quod miscui vobis. Derelinquite insipientiam, et vivetis, et ambulate per vias prudentiae (Prov. IX). Dei ergo sapientia, id est Christus, constituit sibi domum, sacrosanctam scilicet Ecclesiam, in qua immolavit victimas suas, id est membra corporis sui; et miscuit vinum sanguinis sui et aquae in calicem divini sacramenti. Et praeparavit mensam, altare videlicet in Ecclesia, misit servos suos, id est apostolos et doctores ad insipientes, scilicet ad omnes gentes verum Deum ignorantes, dicens eis: Venite, comedite panem meum, et bibite vinum quod miscui vobis, hoc est sancti corporis mei escam sumite, et poculum sacri sanguinis mei percipite.

[Col. 1340C] De hoc coelesti pane Psalmista gratulabundus cecinit, dicens: Panem angelorum manducavit homo (Psal. LXXVII). Ipsum manducat angelus pleno ore in coelesti patria. Ipsum gustat homo pro modulo suo, ne deficiat in hac peregrinationis via. Ipse verus panis sanctos angelos in coelo pascit, et in terra omnes fideles ex se ipso reficit. Ad hoc enim ipse aeternus angelorum panis dignatus est fieri homo, ut etiam in se credentes nutriret sui corporis alimento. Quam bonus quamque gloriosissimus panis, qui et angelos pascit per speciem, ut de ipso satientur in coelesti patria; et in se credentes pascit per fidem, ne lassentur in hac peregrinationis, lacrymarum et tribulationis via. Unde ait beatus Fulgentius, vir sanctitate praeclarus, in expositione [Col. 1340D] sanctarum Litterarum cautus et eloquio jucundus: Ille panis, qui se ipsum dedit angelis ad gaudium stabilitatis, se ipsum dedit hominibus ad remedium sanitatis. Et qui est angelorum esca, nobis factus est medicina. Hanc sacrosanctam Eucharistiam, scilicet corporis et sanguinis Domini nostri Jesu Christi bonam gratiam, quam filii Ecclesiae per gratiam perceperunt, vos o infelices Judaei, perdidistis, idcirco videlicet, quia semper contra Dominum rebelles fuistis, ejusque mellifluo ori increduli permansistis. Hanc spiritalis mensae refectionem ipse legislator et judex per Isaiam prophetam vobis improperat, dicens: Ecce servi mei comedent, et vos [Col. 1341A] esurietis; ecce servi mei bibent, et vos sitietis; ecce servi mei laetabuntur, et vos confundemini; ecce servi mei laudabunt prae exsultatione cordis, et vos clamabitis prae dolore mentis et prae contritione spiritus ululabitis. Et interficiet te Dominus justus, et vocabit servos suos nomine alio (Isa. LXV), id est Christiano. Interficitur namque Israël, id est Judaicus populus carnaliter vivens abjicitur, et populus ex gentibus Deo spiritaliter serviens succedit. Tollitur vobis, o rebelles et increduli, Vetus Testamentum, et redditur nobis Novum. Conceditur nobis, ut dictum est, gratia salutaris cibi, et poculum sanguinis Jesu Christi Redemptoris nostri, vobis fame et siti arentibus; et novo populo nomen aliud, id est Christianum datur, et omnia quae a Jesu Christo [Col. 1341B] gesta sunt, novitate gratiae resonant.

Audite ergo me, o duri corde et indomabili cervice, me dico Christianum hominem pro vestra salute vos increpare cupientem de diuturna infidelitate. Audite igitur quae dico, auscultate quae loquor, attendite quae moneo. Vos Dei sapientiam odistis, et rei facti estis in cogitationibus vestris, dum dixistis Domino Jesu Christo: Recede a nobis, scientiam viarum tuarum nolumus (Job XXI). Quod Isaias [(87) 1Kb] aperte testatur, dicens: Confusi sunt sapientes, et perterriti capti sunt: verbum enim Domini projecerunt, et sapientia nulla est in eis (Jer. VIII). Vos quippe diuturna caecitas occupavit, perfidia a Dei cultu avertit, pravitas a recto mandatorum Dei tramite deviavit, obstinatio ad bene operandum [Col. 1341C] induravit, malignitas apud Deum reos constituit. Hanc procul dubio mentis vestrae caecitatem Isaias propheta in spiritu praevidebat, cum de vobis aperte dicebat: Educ foras populum caecum, et oculos habentem; surdum, et aures sunt ei (Isa. XLIII). Foras itaque, o infelices, a Dei cultu repulsi estis, quia gentium populus per fidem successit vobis. Haec vestra caecitas adnotata est etiam per Isaiam prophetam, Domino vos a se repellente ac dicente: Excaeca cor populi hujus, et aures ejus aggrava; et oculos ejus claude, ne forte oculis suis videat, et auribus suis audiat, et corde suo intelligat, et convertatur, et sanem eum (Isa. VI). Revera, ut dictum est, caecitas mentis vos occupavit, perfidia induravit; [Col. 1341D] qui legem non observatis, Testamentum Novum non recipitis, nec prophetarum dicta spiritaliter intelligere vultis. Quia igitur bestialiter vivitis, non ad vitam, sed ad aeternam damnationem tenditis [(88) 1Kb] . Ecce Salvatoris adventum nec Testamenti Veteris auctoritate recipitis, nec eum venisse credere vultis. Gentium conversionem in lege et prophetis assidue legitis, et de vestra reprobatione, ut deberetis, non erubescitis. Sabbatum observatis, quod reprobatum Scripturarum testificatione cognoscitis. Carnem praeputii vestri circumciditis, qui cordis munditiam perdidistis. Nos autem sub gratia positi, omnia haec facta, et celebrationes, quae futurorum [Col. 1342A] erant indicia, jam cognoscimus esse impleta. Quidquid enim legis praenuntiabatur sacramentis, jam Christus implevit, qui non venit legem solvere, sed implere (Matth. V). Adveniente ergo veritate, umbra cessavit; ideoque carnaliter non circumcidimur, quia in circumcisionis typo promissi baptismatis sacramento mundamur. Quod Dominus per Ezechielem prophetam promittit dicens: Effundam super vos aquam mundam, et mundabimini ab omnibus inquinamentis vestris, et dabo vobis spiritum novum (Ezech. XXXVI). Sabbati otium supervacuum dicimus, quia jam revelatam spem quietis aeternae tenemus. Sacrificia veteris legis non immolamus, quia per eadem sacrificia Christi passionem, et carnalium vitiorum mortificationem [Col. 1342B] praesignatam cognoscimus. Azyma carnaliter non observamus, quia expurgata jam veteris vitae malitia, in novam fidei gratiam ambulamus. Differentias ciborum non custodimus, quia cuncta illa spiritaliter discernimus in moribus hominum, quae immundorum significabat diversitas animalium. Esum paschalis agni non celebramus, quia pascha nostrum immolatus est Christus (I Cor. V), qui per illum agnum figurabatur; qui tanquam ovis ad occisionem ductus est, et quasi agnus coram tondente se, sic non aperuit os suum (Act. VIII). Neomenias novae lunae non custodimus, quia in Christo nova creatura vetera transierunt, et ecce omnia nova facta sunt. Scenopegias, id est solemnitates tabernaculorum non observamus, quia tabernaculum Dei [Col. 1342C] sancti homines sunt, in quibus Deus habitat in aeternum.

Iterum iterumque, o Judaei, ad vos revertor commonendo, tum quia multiplici vestrae infelicitati compatior, tum quia, charitate cogente, ad numerum electorum Dei vos pertinere desidero. Credo igitur vos jam tot omnipotentis Dei increpationibus ita confusos, tot legis testimoniis obrutos, tot prophetarum oraculis confutatos, tot verissimis assertionibus sanctorum Veteris ac Novi Testamenti Patrum esse convictos; ut tam verissimis rationibus nunquam amplius resistere vel contradicere debeatis. Vetus itaque Testamentum spiritaliter intelligite: Novum vero non ex parte, sed ex toto recipite, [Col. 1342D] ut per baptismum renovati in membris Ecclesiae possitis computari. Nolo vos in terra Galaad trans Jordanem remanere cum Moyse, sed Jordane transmisso, cum Jesu Nave duce, id est baptismate suscepto, cum Jesu Christo Dei ac Virginis Filio, qui vere dux est omnium fidelium, terram promissionis intrare. Certe si cum Moyse in terra Galaad trans Jordanem remanseritis, hoc est si baptismum Christi non susceperitis, ad terram promissionis, id est ad coelestem patriam nequaquam pervenire poteritis. Omnia enim, ut ait Apostolus, in figura contingebant illis (I Cor. X). [(89) 1Kb] Hoc ergo significabat quod Moyses duabus tribubus, scilicet [Col. 1343A] Rubenitis, et Gadditis et dimidiae tribui Manasse in terra Galaad trans Jordanem haereditatem dedit (Num. XXXII); et Jesu Nave novem tribubus et dimidiae tribui, transmisso Jordane, terram promissionis sorte divisit (Jos. XIII). Prima igitur divisio haereditatis per Moysem facta est. Secunda per Jesum Nave, quae major et melior est (Jos. XVIII). Sed Moyses trans Jordanem duabus et semis tribubus tantum possessionem dedit; caeterae vero post transitum Jordanis per Jesu Nave in terra promissionis suscipiunt. Per quod ostenditur, quia plures per fidem et baptismum Domini nostri Jesu Christi promissa coelestia essent percepturi, quam per legem adepti sunt. Flumen quippe Jordanis baptismum Christi significat. Nam duae illae tribus et [Col. 1343B] dimidia priorem, id est Judaicum populum significabant. Sed ideo duae tribus ei dimidia dicuntur, quia hi qui in lege vivebant ali quantulam (quidam eorum) sanctae Trinitatis cognitionem senserunt; sed perfectam ejus scientiam non habuerunt. Hae autem novem et dimidia tribus, quae per Jesum repromissionis terram suscipiunt, ut praedictum est, novi, id est Christiani populi figuram tenuerunt: qui Jesu Christo Domino nostro per fidem et gratiam aeternae repromissionis, haereditatem per lavacrum, id est post Jordanis transitum, susceperunt. Istae autem ideo novem et semis tribus dicuntur, quae sub Jesu haereditate potiuntur, et non integrae decem, qui numerus perfectus et consummatus dicitur; quia nec [Col. 1343C] ipso adventu Domini vel incarnatione ejus omnia nobis annuntiata sunt. Nec ipse etiam Deus et homo Jesus Christus per semetipsum cuncta explanavit, sicut ipse suis discipulis ait: Multa habeo vobis dicere; sed non potestis portare modo. Veniet autem Spiritus veritatis, qui a Patre procedit; et de meo accipiet, et annuntiabit vobis omnem veritatem (Joan. XVI). Perfectio itaque ac summa totius divini magisterii in Spiritu sancto consistit. Nihil ergo perfectum operari poterit, cui Spiritus sanctus coadjutor non exstiterit.

Tandem igitur, o gens prava atque perversa, quae diu in hoc saeculo bestialiter versamini sine rationali consilio et absque spirituali prudentia, meis salubribus monitis aurem patienter praebete et supradicta [Col. 1343D] sanctorum Veteris ac Novi Testamenti Patrum, imo, quod est gloriosius, ipsius omnipotentis Dei legislatoris et judicis veracissima testimonia fideli mente percipite, ut non cum Dathan et Abiron mergamini in profundum interitum; sed, suscepto Christi baptismate, ad electorum Dei possitis pertinere consortium. Adamantinam itaque pectoris vestri duritiam a corde repellite, quatenus salutaribus Ecclesiae sacramentis instructi, in novam filiorum Dei progeniem mereamini adoptari.

Ideo ad vos, o Judaei, toties revertor loquendo, quia vos, ut saepe testatus sum, electorum numero associari desidero. Magnum enim vobiscum in Domino [Col. 1344A] de vestra conversione gaudium haberem, si vos, Christi suscepto baptismate, filiis Ecclesiae associatos vidissem. Nam et sancti angeli de vestra salute gaudebunt in coelis, si unda sacri baptismatis purificati Jesum Christum humani generis redemptorem, cum Patre et Spiritu sancto unum verum Deum esse credideritis. Vos etiam summa alacritate mentis gaudere debetis, ut Ecclesiae filiis aggregati nomina vestra conscribantur in coelis. Moras itaque ad consequenda coelestis gratiae sacramenta innectere nolite, ut per hoc idonei effecti nomina vestra conscribantur in libro vitae.

O insensati Judaei, et mente a veritatis luce alienati, quam bene vobis contingit, quia in hac vita adhuc positos novae gratiae vos tempus invenit. [Col. 1344B] Quamvis ipsum Dei et Virginis Filium in carne videre non potuistis, tamen si illius evangelicis sacramentis vos ipsos devote mancipaveritis, plenam ab eo remissionem peccatorum consequi poteritis. Nolo etiam vos ignorare, quod divinam nequaquam potestis recuperare gratiam, nec peccatorum vestrorum consequi veniam; nisi per sanctam Ecclesiam catholicam Nam sicut amici beati Job per se ipsos Deo satisfacere non possent, nisi pro eis Job sacrificium obtulisset; sic et vos nisi condignam satisfactionem et veram Deo fidem per Ecclesiae sacerdotes obtuleritis, peccatorum veniam minime consequi valebitis. Multiplex Dei misericordia ita lapsibus humanis subvenire consuevit, ut non solum [Col. 1344C] per baptismum, sed etiam per poenitentiam vitae spes reparetur: sic videlicet divinae voluntatis praesidiis ordinatis, ut indulgentiam ab eo non possint obtinere, nisi supplicationibus sacerdotum. Ministris igitur Ecclesiae, o Judaei, tanquam patribus reverentiam exhibete, et per eos cordis contritionem ac purae mentis confessionem Deo offerte, ut ad percipiendam baptismi gratiam digni mereamini existere.

Symbolum etiam fidei et orationem Dominicam ab eisdem Ecclesiae sacerdotibus devota mente suscipite, ut per hoc, verae fidei regulam memoriter breviterque possitis scire, et haereticae pravitatis versutias vitare. Symbolum enim Graece, ut ait beatus Isidorus [(90) 1Kb] , indicium dici potest, [Col. 1344D] aut signum, vel collatio; hoc est quod plures unum conferunt. Id enim fecerunt sancti apostoli in his sermonibus in unum conferendo unusquisque quod sensit. Indicium autem vel signum idcirco dicitur, quia illo in tempore sicut Paulus apostolus dicit (II Cor. XI: Phil. I; Gal. V) et in Actibus apostolorum refertur (cap. XV, XIX), multi simulabant se esse apostolos Christi, nominantes quidem Christum, sed non integris traditionem lineis nuntiantes. Idcirco igitur istud indicium posuerunt, per quod agnosceretur is qui Christum vere secundum apostolicas regulas praedicaret. Denique et bellis civilibus hoc observari ferunt, quoniam et armorum [Col. 1345A] habitus paret [(91) 1Kb] ; et sonus vocis, id est ut mos unus sit atque eadem instituta bellandi. Ut nequando doli subreptio fiat, symbola discreta, id est indicia, vel singula decreta, unusquisque dux suis militibus tribuat quae Latine signa vel indicia nominantur; ut si forte occurrerit quis, de qao dubitetur, interrogatus, Symbolum, id est indicium prodat, si sit hostis, an socius. Idcirco denique patres hoc non scribendum membranis, sed retinendum cordibus tradiderunt, ut certum esset hoc non ex lectione, quae interdum pervenire etiam ad infideles solet, sed ex apostolorum traditione didicisse. Discessuri itaque sancti apostoli, ut dictum est, ad praedicandum, istud unanimitatis et fidei suae indicium composuerunt. Est autem symbolum signum per quod agnoscitur Deus, [Col. 1345B] quodque proinde credentes accipiunt; ut noverint qualiter contra diabolum ad fidei certamina se praeparent. In quo quidem, ut ait beatus Isidorus, pauca sunt verba, sed omnia continentur fidei sacramenta. De omnibus enim divinis Scripturis haec breviatim collecta sunt ab apostolis; ut quoniam plures credentium litteras nesciunt, vel qui sciunt praeoccupatione saecularium rerum Scripturas legere non possunt; haec corde retinentes, habeant sufficientem sibi scientiam salutarem.

[(92) 1Kb] Fidei ergo Symbolum, et oratio Dominica pro tota lege parvulis Ecclesiae, id est simplicibus, ad coelorum regna sufficit capescenda. Omnis enim latitudo sanctarum Scripturarum in eadem oratione [Col. 1345C] Dominica et Symboli brevitate concluditur. Unde et Isaias propheta dicit. Abbreviationem audivi a Domino Deo exercituum super universam terram (Isai. XXVIII). Sed hac abbreviatione aut illud intelligitur quod Dominus dicit, omnem legem et prophetas in duobus praeceptis, dilectionis videlicet Dei et proximi pendere (Matth. XXII), aut propter ipsam Dominicam orationem, vel Symboli brevitatem in quibus, ut praedictum est, omnis sanctarum Scripturarum comprehenditur latitudo.

Hoc ergo Symbolum, id est indicium fidei, quo Deus agnoscitur, o Judaei, a praelatis Ecclesiae humiliter petite, devota mente suscipite, tabulis cordis vestri summo affectu scribite, memoriter retinete; [Col. 1345D] velut fortissimum fundamentum; praeter quod nemo potest aliud ponere, in mente vestra locate, ita ut diaboli tentationibus, vel pravorum hominum suasionibus moveatur. Quamvis tormenta compellant, quamvis martyrium instet, quamvis mors immineat, a statu tamen verae fidei moveri nolite. Pro verae fidei defensione, ultro vos ipsos certamini objicite, ut ad societatem invictissimorum martyrum Christi possitis pertingere et cum eis victoriae palmas, de manu ejusdem aeterni Regis, Dei scilicet et hominis Jesu Christi, accipere.

Praeterea oportet vos, o Judaei, verae fidei regulam [Col. 1346A] cognoscere ut veraciter possitis scire qualiter in Deum Patrem, et Filium, et Spiritum sanctum debeatis credere. Beatus ergo Isidorus [(93) 1Kb] , cujus sanctitatem Deus magno sapientiae dilatavit dono, si placet, accedat, et catholicae fidei normam vobis exponat: Haec est, inquit, post Symbolum apostolorum certissima fides Patrum, quam doctores nostri tradiderunt, ut profiteamur Deum Patrem, et Filium, et Spiritum sanctum, unius essentiae, ejusdemque potestatis atque aeternitatis, unum Deum invisibilem; ita ut in singulis personarum proprietate servata, nec substantialiter Trinitas dividi, nec personaliter debeat omnino confundi. Patrem quoque confiteri ingenitum, Filium genitum, Spiritum sanctum autem nec genitum, nec ingenitum, sed ex Patre et Filio procedentem. [Col. 1346B] Filium a Patre nascendo exire; Spiritum vero sanctum procedendo non nasci. Ipsum quoque Filium perfectum ex Virgine sine peccato hominem suscepisse; ut quem sola bonitate creaverat, sponte lapsum misericorditer repararet. Quem veraciter crucifixum tertia die resurrexisse, et cum eadem ipsa carne glorificata coelum ascendisse, in qua et ad judicandum vivos ac mortuos venturus exspectatur. Et cum divina humanaque substantia in utraque perfectus unam Christus personam gestaverit; quia nec geminavit utriusque substantiae integritate personam, nec confundit geminam unitate personae substantiam. Altero quippe neutrum exclusit, quia utrumque unus intemerato jure servavit. Quem Novi ac Veteris Testamenti salubris commendavit auctoritas, illa per prophetiam, [Col. 1346C] ista per historiam veraciter persolutam. Et quod neque de Deo, neque de creatura saeculi cum paganis aut cum haereticis aliquid sit sentiendum in his quibus a veritate dissentiunt; sed quod in utroque Testamento divina protestantur eloquia, hoc tantummodo tenendum. Quod sive hominem, sive universa alia, nulla Deus necessitate creaverit, nec ullam esse omnino visibilem, invisibilemque substantiam, nisi aut quae Deus sit, aut a bono Deo bona creatura sit. Sed Deus summe et incommutabiliter bonus; creatura vero inferius et mutabiliter bona. Et quod angelorum natura, vel animae non sit pars divinoe substantioe. Sed Dei creatura ex nihilo condita.

Hanc verae fidei regulam, ut supra dixi vobis, o [Col. 1346D] Judaei, tabulis cordis inscribite, memoriter retinete, confitemini ore, operibus declarate, moribus ostendite, vita conservate, vocibus praedicate. Et si necesse fuerit, etiam pro illius defensione usque ad sanguinis effusionem decertate. Hanc procul dubio nisi integram inviolatamque servaveritis, salvari minime poteritis. Hanc utique fidem patres Veteris Testamenti, patriarchae videlicet et prophetae tenuerunt: hanc sancti apostoli caeterique doctores Novi Testamenti praedicaverunt, et ut eam incorruptam conservarent, atque ad nos integram illibatamque transmitterent libenter corpora sua diversis [Col. 1347A] suppliciis tradiderunt. De his nimirum Veteris ac Novi Testamenti sanctis Patribus Ezechiel propheta in visione sua figurate loquens, dicebat:

Thalami portae erant ad viam orientalem, tres hinc, et tres inde: et mensura una trium thalamorum (Ezech. XL). Beatus Gregorius magnae in Christi Ecclesia reverentiae et utilitatis, si placet, imo quia nimium placet, accedat, et hunc tantae profunditatis versiculum nobis audire cupientibus exponat. Quaerendum, inquit [(94) 1Kb] , nobis est, quid est quod dicitur, »tres hinc, et tres inde.« Thalami quippe, etc., usque ad: Quae replevit corda sequentium sub Testamento Novo positorum, sicut et per Paulum dicitur: »Habentes autem eumdem spiritum fidei, sicut scriptum est: Credidi, propter quod locutus sum; et nos credimus, [Col. 1347B] propter quod et loquimur (II Cor. IV).«

Credite, igitur, o Judaei, Patrem, et Filium, et Spiritum sanctum unum verum esse Deum totius mundi gubernatorem, Veteris ac Novi Testamenti conditorem, et hujus verae fidei demonstratorem. Non enim humana sapientia hanc fidem adinvenit, sed ipse qui trinus est in personis, et in majestate unus verus Deus sola bonitate sua servis suis illam ostendit. Non ergo debemus alium Deum Veteris, et alium Novi Testamenti existimare, sed unum umdemque coeli ac terrae conditorem, legislatorem, atque omnium esse justissimum judicem. Unus est enim legislator Veteris Testamenti, et omnium judex in fine mundi. Spiritales quippe antiqui Patres, etc., usque ad [(95) 1Kb] : Patris videlicet, et Filii, et [Col. 1347C] Spiritus sancti aditus largius aperitur.

Moneo igitur vos, o Judaei, ut omnipotenti Deo veram fidem exhibeatis, et ut in omnibus illum, et super omnia diligatis, sine qua fide, ut saepe diximus, ad aeternam salutem pertingere minime poteritis. Per hanc fidem Novi ac Veteris Testamenti sancti Patres profecerunt, eamque nobis firmiter tenendam tradiderunt, de qua Ezechiel in visione sibi ostensa figurate loquens, ait inter caetera: Vir, cujus erat species quasi species aeris, mensus est marginem ante thalamos cubiti unius (Ezech. XL). Quod beatus Gregorius exponens, ait [(96) 1Kb] : Quid sibi thalami, etc., usque ad: mediatoris nostri visio in electis suis fidem finiet, et charitatem perficiet.

[Col. 1347D] Ad hoc ergo summopere elaborate, o Judaei, ut in electorum illius numero possitis computari, et felicissima illius visione perfrui, et in sinibus patriarcharum, Abrahae scilicet, Isaac et Jacob secundum carnem patrum vestrorum post hanc vitam consolari. Ego autem idcirco vos ad veram fidem, sine qua minime salvari potestis, promovere, Deo adjuvante, cupio, ut mentis vestrae propulsa incredulitatis duritia, cum Ecclesiae filiis ad aeterna possitis pertingere gaudia. Ad hoc nimirum veritatis ac Novi Testamenti tot protulimus testimonia, ut carnalium [Col. 1348A] caeremoniarum observatione postposita, omni cum devotione catholicam fidem suscipiatis, et ad percipienda ecclesiasticae religionis sacramenta dignos vos exhibeatis. Si vos Abrahae filios esse dicitis, utique Abrahae fidem tenere debetis. Ipse quippe sanctae Trinitatis, Patris videlicet, et Filii, et Spiritus sancti cultor et cognitor exstitit, et ideo amicus Dei appellari meruit. Ipse enim tres viros vidit, et unum adoravit, quia videlicet unum Deum in Trinitate, et Trinitatem in unitate credidit. Quia vos jactatis filios esse Abrahae, quod Abraham credidit, et vos debetis credere. Quid prodest de patriarcharum et prophetarum stirpe descendere, et ab eis incredulitate et duritia mentis degeneres esse? Quid juvat filios esse sanctorum Patrum [Col. 1348B] aeternam vitam credentium, Patrem scilicet, et Filium et Spiritum sanctum, et cum incredulis in aeternum praecipitari interitum? Sic enim ipse Redemptor humani generis Jesus Christus Deo Patri loquens, ait: Haec est vita aeterna, ut cognoscant te, et quem misisti Jesum Christum, solum verum Deum (Joan. XVII). Ipsum ergo Dei et Virginis Filium, o Judaei, verum Deum et verum hominem nobiscum credite; ipsum ad humani generis redemptionem de coelis a Deo Patre missum indubitanter cognoscite; ipsum per triumphum victoriosissimae passionis mortem detruxisse, diabolum vicisse, infernum confregisse, tertia die a mortuis resurrexisse, coelum, videntibus discipulis, quadragesimo die [Col. 1348C] ascendisse, et in Dei Patris dextera, a quo exierat, consedisse, inde ad judicandum vivos et mortuos, saeculum per ignem, in novissimo die venturum esse firmiter tenete. Ipsum ergo pura et fideli mente diligite, per ipsum ad coelestem patriam bonorum operum gressibus ascendere festinate, ipsum cum Deo Patre et Spiritu sancto unum et verum Deum omnia continentem, cuncta regentem, ubique regnantem nobiscum tote corde credite. Ipsum itaque in commune exoremus, qui patriarchas et prophetas ad laudem et gloriam sui nominis elegit, ut vobis incomparabiles suae cognitionis divitias dignanter aperiat, et de lapidibus istis Abrahae filios suscitans duritiam videlicet, et mentis vestrae pertinaciam in dulcedinem sui amoris permutans, ac [Col. 1348D] de aeterna morte liberans, ad societatem electorum suorum vos pertingere faciat. Amen.

Interea, fratres charissimi, oportet, ut nos qui charitate cogente Judaeos ad fidem et dilectionem Christi cohortamur, ad nosmetipsos redeamus; et qui simus, et unde venimus, et bona quae de largissima Domini benignitate suscepimus, sollicita intentione pensemus. Libet ergo primum considerare, uqi nos sumus, et unde venimus, qui ista ex Veteri et Novo Testamento protulimus, qui prophetarum et evangelistarum sententias Judaeis exposuimus. [Col. 1349A] Certe ex gentibus venimus; certe parentes nostri lignorum ac lapidum cultores fuerunt. Unde ergo nobis ista tam profunda mysteria, quae nunc usque spiritaliter intellecta tractavimus, quae etiam Hebraei ignorant? Nobis procul dubio per Christum concessum est, Veteris Testamenti Scripturas spiritaliter intelligere, quas Hebraei carnaliter intelligunt, quia in eis intus spiritalem fructum non quaerunt, sed foris in littera gressum figunt. Agamus itaque gratias Deo Patri, dulcissimi fratres, qui per unicum dilectissimumque Filium suum Dominum nostrum Jesum Christum tam nobiliter nos dignatus est documentis spiritalibus instruere, tamque misericorditer de perditorum massa eripere. Agamus etiam gratias eidem unico Dei Patris Filio Domino [Col. 1349B] nostro Jesu Christo, qui cuncta quae de se ipso in sacro eloquio scripta sunt, ut ait beatus Gregorius, opere implevit, ut quae intelligi audita non poterant, visa panderentur. Ibi quippe, id est in sacro eloquio, incarnatio; ibi passio, ibi mors, ibi resurrectio, ibi ascensio continentur. Sed quis nostrum haec audita crederet, nisi facta in Scripturis sanctis cognovisset? Signatum ergo librum, sicut in Joannis Apocalypsi legitur (cap. V), quem aperire et legere nullus poterat, ipse de quo loquimur, leo de tribu Juda aperuit, quia ejus nobis mysteria, in sua passione, resurrectione atque ascensione patefecit. Nam et per hoc quod infirmitatis nostrae mala pertulit, suae nos potentiae et charitatis bona monstravit. Caro enim factus [Col. 1349C] est, ut nos spiritales faceret: benigne inclinatus est, ut nos ad coelum levaret; exivit a Patre ut nos ad [Col. 1350A] Patrem introduceret; visibilis apparuit, ut nobis invisibilia monstraret; flagella pertulit, ut nos sanaret; opprobria et irrisiones sustinuit, ut nos ab opprobrio liberaret; mortuus est, ut nos vivificaret. Agamus ergo illi gratias, dilectissimi, quia nos secum resuscitavit ad aeternam vitam. Unde bene salutem nostram, et illius passionem Isaias contemplatus ait: »Ut faciat opus suum, alienum opus ejus; ut operetur opus suum, peregrinum est opus ejus ab eo (Isa. XXVIII).« Quod beatus Gregorius exponens, ait: Opus Dei est, animas quas creavit colligere, et ad aeternae lucis gaudia revocare. Flagellari autem et sputis illiniri, crucifigi, mori ac sepeliri, non hoc in sua substantia opus Dei est, sed opus hominis peccatoris, qui haec omnia meruit per peccatum. »Ipse [Col. 1350B] autem peccata nostra pertulit in corpore suo super lignum (I Pet. II);« et qui in natura sua manet semper incomprehensibilis, in natura comprehendi dignatus est, ac flagellari; quia, nisi ea quae erant infirmitatis susciperet, nunquam nos ad suae fortitudinis potentiam sublevaret. Ut ergo faciat opus suum, alienum opus ejus; et ut operetur opus suum, peregrinum est opus ejus ab eo; quia incarnatus Deus, ut nos ad suam justitiam colligeret, dignatus est pro nobis tanquam peccator homo vapulare. Et alienum opus fecit, ut faceret proprium; quia per hoc quod infirmans mala nostra sustinuit, nos qui creatura illius sumus, ad fortitudinis suae gloriam perduxit: in qua vivit cum Deo Patre in unitate Spiritus sancti [Col. 1350C] Deus per omnia saecula saeculorum. Amen.




Volume back matter





[Col. 1349]
ORDO RERUM QUAE IN HOC TOMO CONTINENTUR.


S. MARTINUS LEGIONENSIS.

    Typographus lectori. 9
    Vita S. Martini a Luca episcopo Tudensi scripta. 9
    CAP. I.---Qualiter B. Isidorus mirabiliter dedit sapientiam B. Martino canonico sui monasterii, mediante parvo libro, quem ipsum devorare compulit. 9
    CAP. II.---De ortu et genere B. Martini canonici S. Isidori, et de nominibus patris et matris ejus, et eorumdem nominum significatione. 11
    CAP. III.---De laudabiliter acta vita B. Martini a pueritia sua; et qualiter ejus pater post mortem uxoris suscepit habitum in monasterio S. Marcelli. 12
    CAP. IV.---Qualiter B. Martinus post patris obitum ad subdiaconatus ordinem promotus, ad illicitos motus carnis comprimendos seipsum pluribus sanctis peregrinationibus fortiter maceravit. 12
    CAP. V.---De maxima abstinentia B. Martini dum Romae existeret peregrinus; et qualiter obtinuit gratiam coram oculis summi pontificis et custodientium ecclesiam Sancti Petri. 13
    CAP. VI.---Qualiter B. Martinus ab urbe Roma secessit in diversas alias sanctas peregrinationes; et Constantinopolim veniens, planctam pulchram emit in partes suas deferendam. 13
    CAP. VII.---Qualiter B. Martinus, dum ad propria rediret, in civitate quadam fuit captus tanquam planetam praedictam furatus esset. 14
    [Col. 1350] CAP. VIII.---Qualiter B. Martino in carcere existente, venit ad ipsum angelus Dei ad ipsius custodiam deputatus, et eripuit eum, praecipiens ei ut Legionem rediret 14
    CAP. IX.---Qualiter B. Martinus statim veniens Legionem, diaconatus et presbyteratus ordines suscepit, et B. Augustini habitum in Sancti Marcelli monasterio recepit, ibique honestissime et laudabiliter vivebat. 15
    CAP. X.---Qualiter Legionensis episcopus extraxit canonicos regulares ab ecclesia Sancti Marcelli, et immisit clericos saeculares: et B. Martinus se transtulit ad ecclesiam Sancti isidori, et postea rediit ad Sanctum Marcellum, finaliter ad Sanctum Isidorum jussu ipsius. 15
    CAP. XI.---De maxima vitae asperitate et abstinentia B. Martini, ac de sancta ipsius conversatione, dum in dicto S. Isidori monasterio viveret. 16
    CAP. XII.---Qualiter B. Martinus licet senex et infirmus incoepit opus magnum librorum suorum, et reges atque magnates ipsum nimis venerabantur, et, eo vivente daemones ipsius sanctitatem fatebantur. 16
    CAP. XIII.---Qualiter B. Martinus petiit licentiam a suo abbate recipiendi eleemosynas ad opera sua perficienda et scribenda necessarias, eique revelavit qualiter beatus Isidorus dederat sibi sapientiam, mediante parvo libro, quem compulit devorare: et qualiter fecit opera jam dicta et insuper ecclesiam Sanctissimae Trinitatis. 17
    CAP. XIV.---Qualiter minor pars ordinariae portionis, [Col. 1351] quae B. Martino, prout aliis canonicis dabatur, sufficiebat quotidie septem clericis suis, semperque reliquiae ipsius portionis supererant. 18
    CAP. XV.---Qualiter B. Martinus curavit decanum Legionensem quartana febre, dum ipsi insimul de sacra pagina decertarent. 18
    CAP. XVI.---Qualiter B. Martinus mulierem nobilem a mamillae dolore curavit. 19
    CAP. XVII.---Qualiter B Martinus suum concanonicum acerrimo dentium dolore curavit. 19
    CAP. XVIII.---Qualiter B. Martinus puerum quemdam in Sancti Isidori monasterio existentem a morbo squinantivo liberavit. 19
    CAP. XIX.---Qualiter B. Martinus comitissam devotam suam partus doloribus morti propinquam a morte ipsa liberavit. 20
    CAP. XX.---Qualiter consilio et revelatione B. Martini Legionensis civitas se defendit a regibus Castellae et Aragonum, qui eam obsessam habebant. 20
    CAP. XXI.---Qualiter B. Martinus longe ante praescivit sui obitus diem, eumdemque fratribus suis priori et canonicis S. Isidori, et aliis revelavit. 20
    CAP. XXII.---Qualiter B. Martinus antequam de hoc saeculo migraret, tradidit priori suo claves, et omnia quae de ipsius licentia administrabat, et petiit ab eo benedici. 21
    CAP. XXIII.---Qualiter B. Martinus certus de transitu suo ad gloriam, ad id se totis viribus praeparabat. 21
    CAP. XXIV.---De pretioso fine et glorioso transitu B. Martini, et notabili doctrina quam nobis reliquit quoad sanctissimum viaticum sacramentum. 22
    Elogia nonnullorum de B. Martino. 23
    LIBER SERMONUM S. MARTINI.
    Praefatio auctoris. 27
    Incipit prologus in libro sermonum. 29
    SERMO I.---In Adventu Domini I. 31
    [Col. 1352] SERMO II.---In Adventu Domini II. 37
    SERMO III.---De Natale Domini I. 65
    SERMO IV.---In Natale Domini II. 83
    SERMO V.---In Epiphania Domini. 550
    SERMO VI.---In Septuagesima I. 554
    SERMO VII.---In Septuagesima II. 559
    SERMO VIII.---In Sexagesima. 607
    SERMO IX.---In Quinquagesima. 621
    SERMO X.---In capite jejunii. 631
    SERMO XI.---In prima Dominica Quadragesimae. 675
    SERMO XII.---In Quadragesima 733
    SERMO XIII.---Dominica secunda in Quadragesima. 741
    SERMO XIV.---In Dominica tertia Quadragesimae. 755
    SERMO XV.---In Dominica quarta Quadragesimae. 769
    SERMO XVI.---De Passione Domini. 791
    SERMO XVII.---In Passione Domini. 799
    SERMO XVIII.---In ramis Palmarum. 811
    SERMO XIX.---In ramis. 827
    SERMO XX.---In ramis. 831
    SERMO XXI.---In Coena Domini I. 837
    SERMO XXII.---In Coena Domini II. 843
    SERMO XXIII.---In Coena Domini III. 865
    SERMO XXIV.---In Resurrectione Domini I. 921
    SERMO XXV.---De Resurrectione Dommini II. 925
    SERMO XXVI.---De Resurrectione Domini III. 931
    SERMO XXVII.---In Dominica secunda post Pascha. 977
    SERMO XXVIII---In Litaniis. 1009
    SERMO XXIX.---In Rogationibus. 1035
    SERMO XXX.---In Ascensione Domini. 1085
    SERMO XXXI.---In Ascensione Domini II. 1197
    SERMO XXXII.---In festo Sancti Spiritus. 1203
    SERMO XXXIII.---In festo Sancti Spiritus II. 1265
    SERMO XXXIV.---In festivitate Sanctae Trinitatis. 1269





