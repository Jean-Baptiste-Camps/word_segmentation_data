
PATROLOGIAE TOMUS XXVIII.

S. HIERONYMI

TOMUS NONUS.


PARISIIS, VENIT APUD EDITOREM, IN VIA DICTA D'AMBOISE, PRÈS LA BARRIÈRE D'ENFER, OU PETIT-MONTROUGE. 1846.


Volume front matter




Series title page


PATROLOGIAE CURSUS COMPLETUS

SIVE BIBLIOTHECA UNIVERSALIS, INTEGRA, UNIFORMIS, COMMODA, OECONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEVO APOSTOLICO AD USQUE INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, JUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE VARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOVISSIMIS SAECULIS DEBENTUR ABSOLUTAS DETECTIS, AUCTA, INDICIBUS PARTICULARIBUS ANALYTICIS, SINGULOS SIVE TOMOS, SIVE AUCTORES ALICUJUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBJECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA VERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBVIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS, CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM VARIETAS TUM NUMERUS, FORMA VOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES PRIMA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A TERTULLIANO AD GREGORIUM MAGNUM. ACCURANTE J.-P. MIGNE, Cursuum Completorum IN SINGULOS SCIENTIAE ECCLESIASTICAE RAMOS EDITORE.

PATROLOGIAE TOMUS XXVIII.


S. HIERONYMI



TOMUS NONUS.


PARISIIS, VENIT APUD EDITOREM, IN VIA DICTA D'AMBOISE, PRÈS LA BARRIÈRE D'ENFER, OU PETIT-MONTROUGE. 1846.


Volume title page


S. EUSEBII HIERONYMI STRIDONENSIS PRESBYTERI



OPERA OMNIA,

POST MONACHORUM ORDINIS S. BENEDICTI E CONGREGATIONE S. MAURI SED POTISSIMUM JOANNIS MARTIANAEI HUJUS ORDINIS RECENSIONEM, DENUO AD MANUSCRIPTOS ROMANOS, AMBROSIANOS, VERONENSES ET MULTOS ALIOS, NEC NON AD OMNES EDITIONES GALLICANAS ET EXTERAS CASTIGATA, PLURIMIS ANTEA OMNINO INEDITIS MONUMENTIS, ALIISQUE S. DOCTORIS LUCUBRATIONIBUS SEORSIM TANTUM VULGATIS AUCTA, INNUMERIS NOTIS, OBSERVATIONIBUS, CORRECTIONIBUS ILLUSTRATA, STUDIO ET LABORE VALLARSII ET MAFFAEII VERONAE PRESBYTERORUM, OPERAM NAVANTIBUS ALIIS IN EADEM CIVITATE LITTERATIS VIRIS. EDITIO PARISIORUM NOVISSIMA EX SECUNDA AB IPSIS VERONENSIBUS EDITORIBUS CURIS POSTERIORIBUS ITA RECOGNITA, ATQUE EX RECENTIUS DETECTIS SIC DITATA UT PRAESENS EDITIO, AMPLITUDINE SOLA, CAETERIS OMISSIS EMENDATIONIBUS, PRAECEDENTES OMNES EDITIONES, ETIAM BENEDICTINAS, tertia parte seu triente materialiter superet, ACCURANTE ET AD ULTIMUM RECOGNOSCENTE J. P. MIGNE, CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

TOMUS NONUS.


VENIT APUD EDITOREM, IN VIA DICTA D'AMBOISE, PRÈS LA BARRIÈRE D'ENFER, OU PETIT-MONTROUGE. 1845.


ELENCHUS OPERUM QUAE IN HOC TOMO CONTINENTUR.


S. HIERON. DIVINAE BIBLIOTHECAE PARS PRIMA.
Liber Genesis. 	Col. 163
Liber Exodi. 	239
Liber Levitici. 	299
Liber Numerorum. 	343
Liber Deuteronomii. 	411
Liber Josue. 	469
Liber Judicum. 	507
Liber Ruth. 	543
Libri duo Samuelis. 	563
Libri duo Malachim. 	673
Liber Isaiae. 	773
Liber Jeremiae. 	849
Liber Ezechielis. 	939
Libri Duodecim Prophetarum. 	1013-1075
Liber Job, 	1083
Liber Psalmorum. 	1127
Liber Proverbiorum. 	1243
Liber Ecclesiastes. 	1273
Canticum Canticorum. 	1285
Liber Danielis. 	1293
Liber Paralipomenon. 	1327
Liber Ezrae. 	1405
Liber Esther. 	1435





Main volume text




[OPERA OMNIA HIERONYMI.]




[Col. 0009]
PRAEFATIO.

Hebraeum Canonem, seu veteris Testamenti versionem ex Hebraeo adornatam abs HIERONYMO, quae laborum ejus ac vigiliarum longe nobilissima pars est, eaque caeteris utilior omnibus, tomo isto operum ejus nono complectimur. Sed antequam dico, quid istuc rei sit, quidve propositum nobis in hac adornanda provincia fuerit, aut praestitum, lectoris praeoccupanda sunt mihi judicia, et quam facile dicam impingeret diligentiae nostrae, praecavenda sedulo, et deprecanda. Neque enim dubito, fore plerosque, caetera nec malos homines, nec divinarum prorsus rerum ignaros, qui hunc laborem primo statim intuitu libri, aut minus utilem, aut certe Hieronymianarum scriptionum Collectioni non adcensendum judicent, cum perfunctorie animum advertentes, eadem quae in Vulgata Latina versione continentur hic legent, hancque ab illa editione nihil propemodum differre, existimabunt. Porro supervacaneum, aut ad quaerendam Collectioni molem institutum putabunt, eam modo Hieronymianis scriptis annectere, quae licet ex omnibus Latinis sacrarum Scripturarum interpretationibus probata una sit, caeterarum optima ac fidelissima, sit etiam quam qui maxime genuinus Hieronymiani fetus ingenii, ex quo interpres omnium aetatum, omnisque memoriae longe doctissimus audiit: tum ita quoque pervulgata illa est atque obvia, toties, totque locis, tot formis, tamque variis jam inde ab inventa arte typographica, multo autem magis post Tridentinae synodi decretum recusa, ornata, atque exposita, ut vere bibliothecas orbis impleverit, sitque iis etiam in promptu, qui aliam plane quam in versandis libris vitae rationem instituerunt. Nos ipsi, quod minime diffitemur, cum ante hoc ferme quinquennium novam hanc operum Hieronymianorum editionem animo moliremur, diu multumque dubitavimus, num e re nostra aut lectorum esset, eam versionem, tametsi pridem a Benedictinis editoribus nedum junctam, sed toti collectioni praepositam, retinere: et cum multa animo obversarentur, illud cumprimis sollicitos nos habebat, ut ne actum agere videremur, atque in eorum, quos haec fert aetas, vitium incidere, qui per chartarum plaustra ad immortalitatem grassantur. Ac fere propositum fuerat, solas variantes lectiones, quas veteres mss. libri suppeditabant, in unum colligere, easque paucis annotationibus de more expositas cum duplici Psalterio, aliisque nonnullis libris qui in Vulgata non habentur, Hieronymianis apponere et proferre in lucem. Verum cum in editionis programmate hac ipsa de re Publicum et doctissimos quosque ex omni Italia, datis litteris, consuleremus, ea fuit una omnium sententia de universo opere serie integra recudendo, ut quibus aliter videri posset, palmaris isthaec responsio sit: Nos publico judicio niti, et plus malle doctorum hominum suffragiis tribuere, quam eorum, si qui essent, qui hanc cum Vulgata similitudinem causarentur, socordiae concedere. Sed fuerunt praeterea gravissimae, quae ad hanc me operam causae invitum ferme adduxerunt, quas et cordatum quemcumque lectorem persuadere posse, non dubito.

Et vero non haec nos primum ad augendam libri molem accrevimus, sed ab editoribus Benedictinis adjuncta sunt pridem Hieronymianorum operum editioni, immo tota auspicato ab his incoepta Collectio est, utpote ab omnium nobilissima lucubrationum earum parte. Nos adeo qui totum, ut ita dicam, scriptionum Hieronymianarum orbem primi complectimur, et quae haud sane pauca pridem desiderabantur, monimenta collegimus, ut haec demum integra atque absoluta editio prodeat in publicum, si ea parte careamus, quae veteris editionis fuit potior, jam non auxisse pro more, sed priorem operis dignitatem imminuisse, dicemur. Suo autem jure quantum decesserit, homo ad elegantiam excultus desideret; nam cum primum illa prodiit in lucem, litterato Orbi, si unum Ricardum Simonium excipias, acceptissima cumprimis fuit, non ea solum de causa, quod supra caeteros ejus editionis tomos diligentissime elaborata, et collato Martianaei et Pougetii, qui multum illi labore atque eruditione sua profuit, studio perfecta sit; sed praecipue ipso veterum monimentorum merito, ac nativa propemodum sui dignitate tantam iniit a studiosis gratiam. Testem dabo hujus rei hominem, cujus eo certius erit ac luculentius testimonium, quo magis ipse studiis monachorum sanctorumque Patrum infensus, caetera doctus, et lacessitus à Martianaeo, nihil non [Col. 0011] egerit, ut ejus labori, arrepta quaquaversum occasione, detraheret. Dico Hieronymianarum Quaestionum auctorem, cujus odia exercentem calamum, ipsa inter jurgia, haec in adversarii sui laudem profiteri, vis veritatis coegit: »Non possum non laudare consilium Martianaei de edendis Hieronymi Versionibus, quemadmodum exstant in antiquissimis libris, sine mutationibus, quae postea in iis factae sunt, eoque ordine quo inveniuntur iisdem in libris; non omissis antiquis distinctionibus, quae in iis cernuntur. Videmur enim nobis videre eas Versiones, quales e manu Hieronymi prodierunt, aut certe quam minime fieri potuit, immutatas.« (Jo. Clericus quaest. 9, num. 2.)

Atque haec quidem bona satis est ratio critici testimonio conjuncta, sed quae me praecipue causa permovit, alia est, quod meo ipse periculo expertus sum, aliter vix fieri posse, ut quae maxima sunt hujus libri commoda, ab studioso perciperentur, nisi totum ejus interpretationis contextum digereremus. Ex his quaedam, ut fiant exemplo manifestiora, proferamus. Tantam in unoquoque libro variantium lectionum silvam, emendationum quoque et glossematum ingentem vim aut nullo cum fructu, aut non eo saltem, qui est lectu debitus, carptim oculis usurpes: quae si ad suum quaeque contextus locum notentur, irritant animum, et provocant legentis arbitrium; contra si ad quem modo versum referantur, docere velis, et laciniosis saepe verborum ductibus uti opus sit, et taedium potius quam ingenium homini eruditionis cupido moveas. Scholia autem, quae innumera propemodum sunt, maxime in Octateuchum, ne hac quidem industria proponere est commode: cum enim illud dumtaxat laudas, quod verbum respiciunt, ipso monito, molesto scilicet atque ingrato, plura quam ipse contextus habet, verba conjungas: quae vicissim e regione posita, nullo negotio, uno obtutu in oculos mentemque incurrunt. Idem dicendum plane est de obelis atque asteriscis, qui cum passim alibi, tum praecipue iis in libris, qui ad Graecum exemplar emendati sunt et recogniti, tanto numero obveniunt, ut otio abutatur, et patientia nostra, si quis id sibi pensi det, ut singula memoret, nedum ut causas enarret. Quoties vero eadem in notis repetenda erunt? qui modus erit legentis aut dictantis fastidio? quae ratio laudandorum codicum? Vetus autem illa versuum distinctio, quae tanti nunc fit, ac tantae refert antiquitatis memoriam, verbis repraesentari vix posse arbitror: omnino autem ut quis utiliter praestet, ne vix quidem. Tum ipse etiam Hebraei Canonis conspectus, atque ordo, quem tantopere praedicant, praeverti penitus necesse sit. Ad haec solidi quidam sunt sacri libri abs Hieronymo quidem in Latinum conversi, non autem in Vulgatam editionem recepti, qui suum hic sibi vindicant proprie locum. Tale Psalterium est ex Hebraeo archetypo, quod vetere jamdudum in Ecclesiis obtinente interpretatione ex Graeco, ne turbae in populo, longa jam habitudine psalmis illis assueto, cierentur, substitui non potuit: cumque sit omnium fidelissime, ac doctrina incredibili elaboratum, solum fere ad privatam eruditionem legentium superat. Tales aliae sunt sacrorum librorum versiones juxta LXX Interpretes, ut est altera Jobi atque Esther, duplex item Psalmorum recognitio, sive quae Romana et quae Gallicana Psalteria audiunt, quae in Vulgatae recensione, vel plane, vel ad eum saltem modum non sunt: pretium autem est summum operae cognovisse.

Quicumque haec sedulo rationum momenta expenderit, nullus jam dubito, quin aequi bonique consulat propositum nostrum, ac bene locatae in universo recensendo textu operae nos sinat conscientia frui. Sed erunt fortasse qui alia de causa contradicere, atque, illa vixdum sublata calumnia, graviorem e vestigio invidiam creare in nos studeant. Compertum nempe cum sit, Hieronymi maxima saltem ex parte versionem esse, quae Vulgata editione continetur, dum eam emendare, ac pristinae integritati satagimus restituere. Tu ne, inquiet fortasse aliquis, recensione hac tua eam editionem excludis, quam remotissimae antiquitatis memoria, multo autem magis oecumenici Tridentini concilii auctoritas, et plura deinceps pontificum decreta unam ex omnibus sacrarum Scripturarum Christianis hominibus commendarunt? Mihi vero id neque in mentem venit, nec si cui umquam veniat, ille mihi sapere videatur. Quin immo summam ejus editionis laudem, dum spiritus hos reget artus, tuebimur, ut ad fidei ac morum doctrinam imbuendam tradendamque, nihil non grave et praestantissimum in ea esse profiteamur, et quam adeo in hisce rebus auctoritatem obtinuit, sartam tectamque praestemus. Nihilosecius si quae veterum librariorum aut incuria, aut perversa cura irrepserunt in eam menda, et partibus insident minime necessariis ad fide [Col. 0013] morumque leges componendas, homo cui cordi est rerum sacrarum dignitas, ea qua par est, probabilitate ac religione usus castiget: minime omnium ei arbitror succensendum, immo vero bene illum ingenio suo ac diligentia de sacris litteris meruisse. Id olim viri praestiterunt summe catholici, summique itidem Vulgatae patroni, e quibus, ut interim Henricum Buchentopium praeteream, numquam non laudem promeruit doctissimus Franciscus Luca Brugensis, qui amplius quater mille loca, quae post Clementis VIII recognitionem, emendatione indigerent, aut correxit, aut bonis argumentis corrigenda indicavit: et card. Bellarminus, qui datis ad eum litteris, plura iis adhuc superesse in melius mutanda, si is esset animus, ingenue professus est. Tu nostros conatus ejusdem aestimato esse animi ac voluntatis: ac si demum tanti sunt, quae proponimus emendanda, his adcense, quae tantam a te ex aliorum accepta studio gratiam inierunt.

Tamen etsi alia omnino provincia est, quam nos sumpsimus, neque in ea adornanda, id nobis putavimus negotii dari, ut tertio quoque verbo, secus ne esset in Vulgata editione, dispiceremus. Hac sane ipsa de causa retinetur qui ante nos erat titulus universi operis Bibliotheca Divina, quem caetera probamus parum, et a S. Interprete perscriptum fuisse, omnino non credimus. Scimus vero jamdiu olim obtinuisse apud Veteres, quos Martianaeus laudat, et qui eum fugerunt, scriptores; sed nec ignoramus vicissim ab aliis diversos praeferri, et in mss. praesertim codicibus pro suo quemque arbitratu, atque ingenio amanuenses lusisse. Celeberrimus noni saeculi Latinorum Bibliorum Alcuinus, de quo plura inferius dicenda nobis erunt, caeteris repudiatis omnibus titulis, Pandecten inscripsit, hocque ejus proprium nomen esse, contendit. Sententiam suam eo exaggerat epigrammate, quod et inter ejus opera vulgatum est, et ad calcem sacri textus a se recogniti atque emendati in Vallicellano de Urbe ms. habetur:

Nomine Pandecten proprio vocitare memento
   Hoc corpus sacrum, lector, in ore tuo.
Quod nunc a multis constat bibliotheca dicta
   Nomine non proprio, ut lingua Pelasga sonat, etc.
Verum haec ex ejus occasione tituli, neque enim nostri est instituti, quot apud Latinos, quamque variis nominibus Scriptura appellata sit, persequi. Voluimus, ea retenta inscriptione, quae etiam prae caeteris ferme obtinuit, et nos lubricae disputationi subducere, et quam longe a prurientium ingeniorum affectata novitate absumus, significare.

Propositum autem unum est nobis, Hieronymianam interpretationem exscribere ab antiquis libris, qui propius, quoad ejus fieri potuit, ab ipsius Interpretis aetate absunt, antequam eos sive glossatorum pervaserint manus, sive sententiarum e vetustiori versione usus immutarit. Ac sane si Octateuchum excipias, quos tamen libros minus minusque impendio correctorum depravavit, reliquos omnes Hebraei Canonis tam et vetustis, et sinceris ab apographis fontibusque derivamus, ut de earum lectionum fide, ac Hieronymiani operis germanitate dubitare vix liceat. Sicubi ergo inducendum quempiam versum dicimus aut sententiam: si cubare in mendo locum, vera lectione proposita, animadvertimus: demum si aliter atque obtinet vulgo, nectimus: haeremus etiam aliquando, atque in diversa veteres quoque chartas abire observamus, ex fide nostrorum exemplarium facimus; nec alio quam ad Hieronymianae versionis dignitatem asserendam, aut vindicandam, quicumque tandem hic labor est, fine exantlatur.

Ut vero propositum hoc nostrum probe teneas, ac scias quanti nobis labor hic steterit, repetenda rei memoria est, ex qua tota propemodum Hieronymianae versionis pendet historia, deque ejus, quam vindicatum imus, germanitate judicium. Vixdum erant quatuor elapsa saecula, ex quo in publicum versio S. Doctoris prodierat, ac passim auctoritatem apud omnes fere obtinebat, cum jam vilescere visa est mendis obsita, quae in tanto describentium librariorum numero, tantaque utentium varietate, cavere hominum diligentia non poterat. Id aegre ferens Carolus Magnus imperator, homo ad Ecclesiae aedificationem atque ornamentum natus, ut pristinae integritati restitueretur, atque omnibus Ecclesiis, maxime Gallicanis constaret emendatissima, quanto maximo potuit studio atque auctoritate contendit. Volumus, inquit in Capitularibus, et ita Missis nostris mandavimus, et praecepimus, ut in Ecclesiis libri canonici veraces habeantur; sicut jam alio Capitulari saepe mandavimus. Alcuino [Col. 0015] autem, sive Albino, qui in magna imperatoris existimatione consuetudineque tum vixit, utpote omnium, quos ea tulit aetas, eruditissimo, tantum instaurandae Scripturae opus demandatum est. Ac sunt quidem, qui eum tradant vernaculis interpretationibus non contentum, addiscendis originalibus linguis, Hebraica et Graeca, operam impendisse, iisque esse in hoc labore feliciter exantlando usum. Verum quae tria ejus peritiae in Hebraico textu tractando profert argumenta nuperus ejus laudator Hodyus ex Commentariorum libris, in quibus Hieronymianam versionem, qua utebatur, ex Hebraeo interdum correxisse, et nonnumquam diserte repudiasse autumat, nihil profecto sunt, neque enim Albini illa sunt, sed ipsiusmet Hieronymi, a quo ille descripsit, totidem verba. Sunt vero isthaec: In cap. Gen. XXV, 8: Quomodo convenit Abrahae tam sancto viro quod dicitur, Et deficiens mortuus est? Respondeo, in Hebraeo non habetur, deficiens; sed a Septuaginta Interpretibus additum est. Et in Eccles. IX: Notandum est, quod per totum librum ubicumque dicitur, Filii hominum, in Haebraeo habetur, Filii hominis, hoc est, Filii Adam: et omnis pene Scriptura hoc idiomate plena est, universum genus humanum Adam filios vocans. Denique in cap. XII: Obmutescere quoque, sive, ut melius habetur in Haebraeo, surdescere, aures significat. Haec, inquam, omnia pura putaque sunt Hieronymi verba in Commentariis ad ea Scripturarum loca: quod miror magis eruditum virum latere potuisse, cum nemo jam nesciat, pleraque omnia Albinum ex Hieronymianis fontibus delibasse. Igitur, non ut quamdam, si libet, Orientalium litterarum aurulam Magni Caroli magistro invideam, sed ut quibus ille instructus subsidiis editionem suam adornarit, innotescat: sic statuo, minime illum hoc sibi negotii dedisse, sed neque eam illi fuisse mentem, ut originales textus consuleret, et se archetypis Hebraeo et Graeco conformaret. Tota fuit ejus industria in conquirendis undequaque Hieronymianae versionis codicibus, iisque sedulo inter se conferendis, ut quae probanda sibi esset lectio, ex eorum fide, qui melioris emendationis et notae viderentur, decerneret: sive illam praeterea ad sanioris criticae regulas, sive ad ipsiusmet Hieronymi testimonia expenderit.

Opus integrum, vetus scilicet ac novum Testamentum novo hoc pumice expolitum, atque emendatum jam senex, cum annum plus minus octogesimum secundum ageret, in Coenobio, cui praeerat, S. Martini apud Gallos Turonenses absolvit, eidemque imperatori Carolo Magno obtulit. Exstat nuncupatoria ipsa Epistola nunc inter alcuinianas vigesima ex eodem S. Martini coenobio data, ubi de sui ratione operis regem alloquens, sacros, inquit, libros in unius clarissimi corporis sanctitatem connexos, atque diligenter emendatos Vestrae Clarissimae Auctoritati dirigere curavi. Tum alia ad Gislam epistola sexto suorum Commentariorum in Joannem libro praefixa, ubi se ait, occupasse domini regis praeceptum in emendatione veteris novique Testamenti. Paria his habet ipsemet Carolus, Jampridem, inquiens, universos veteris ac novi Testamenti libros librariorum imperitia depravatos, Deo nos in omnibus adjuvante, examussim correximus. Denique et Sigebertus Gemblacensis in Chronico ad annum 790 correxisse Alcuinum, Divinam Historiam jussu ipsius regis; et libro de Scriptoribus Ecclesiasticis, cap. 83, jussu Imperatoris correxisse Divinam Bibliothecam, tradit. Quae nos testimonia huc etiam retulimus, ut certius constet, quod dicebamus, non videri ad Hebraicum Graecumque textum eam editionem recognitam, quorum nec verbo tenus meminere qui eam posteris commendarunt. Porro nonnulli etiamnum codices ejus recensionis superant, quorum duos praegrandi mole, cum Romae ageremus, tractavimus nos ipsi, interdum et consuluimus. Alterum, quem et Victorius saepe laudat, servant S. Pauli extra muros armaria: alterum Vallicellana bibliotheca, quem Baronius pro ingentis pretii thesauro habuit, utpote quo usi, non sine grandi laboris compendio, fuerint eruditi viri, qui post Tridentini concilii decretum, reformandae Vulgatae editioni insudarunt. Exstant et quaedam epigrammata ad calcem voluminis, e quibus satis abunde fuerit, paucos hos versus pro ejus licet saeculi vitio inficetos, qui vel auctorem, vel impulsorem operis nominant, exscripsisse:

Codicis istius quot sunt in corpore sancto
   Depictae formis litterulae variis,
Mercedes habeat, Christo donante, per aevum
   Tot Carolus rex, qui scribere jussit eum.
[Col. 0017] Pro me, quisque legas versus, orare memento,
   Alcuin dicor ego: Tu sine fine vale.

Jam vero persequi haud vacat, quam longe lateque in Ecclesiis editio ista obtinuerit, obsequente imperatoris auctoritati orbe propemodum universo. Vix tamen dictu est, quo, semel data sacri textus emendandi facultate, studiosorum industria evaserit. Tum scholiis onerati sacrorum codicum margines, notisque variantium lectionum aut emendationum ex Hebraeo, non illo quidem archetypo, sed aut aliis pro lubitu punctis instructo, aut ex neoterici Judaizantis ingenio in Latinum converso. Hujusmodi ferme usum libro existimo Hebraeum scholiastem, quem vocant, et supparem faciunt Rabbano Mauro, qui tot illa glossemata, quae et nos retinuimus ad libri oram, congessit, et qui licet saepius contentios magis quam vere interpretari videatur, interdum etiam falsa ipse lectione decipi, aut melioris penitiorisque significatus ignoratione labi, suum tamen studium ita ejus aetatis hominibus approbavit, ut vendibiliores nullos haberent librarii codices, quam quibus notas illas apposuissent. Quid quod Hieronymus ipse diu potuit terrae ille filius Martianaeo videri, ex quo tanta eum inter et Simonium lis fuit? Taceo nunc alios sequiorum temporum, qui cum aliquid sibi viderentur in Hebraica lingua eruditionis consecuti, ad refigenda suopte ingenio Latina exemplaria operam suam conferebant, eoque plus se putabant bene de sacris litteris meruisse, quo pluribus locis ab recepta lectione abluderent. Insignis in hanc rem Hugonis de S. Victore, qui duodecimo ineunte saeculo floruit, locus est lib. de sacris Scripturis cap. 9, ubi, Octavo, inquit, loco Hieronymus accessit non jam de Hebraeo in Graecum, sicut priores, sed de Haebraeo in Latinum transferens sermonem: cujus translatio, quia Hebraicae Veritati concordare magis probata est, idcirco Ecclesia Christi per universam latitudinem prae caeteris omnibus translationibus, quas vitiosa interpretatio, sive prima de Hebraeo in Graecum, sive secunda de Graeco in Latinum facta, corruperat: hanc solam legendam et in auctoritate habendam constituit. Usu autem pravo invalescente, qui nonnumquam solita magis quam vera appetit, factum est, ut diversas diversis sequentibus translationes, ita tandem omnia confusa sint, ut pene nunc quid cui tribuendum sit, ignoretur. Hinc porro exorta illa correctoria, ut vocant, sive castigatoria, quae tametsi hominum caetera doctorum studio concinnata sunt, iisdem tamen vestigiis insistere haud potuerunt: novas autem sacro textui mutationes intulerunt: dum appositas margino librorum notas alii pro veris lectionibus substituunt, aut simul una inferunt, ac pro suo quisque arbitratu addit, delet, immutat. Hujusmodi exemplar narrat se vidisse Lindanus pervetustum in Carthusia Zeelhemensi juxta Diesthamiam sita, quod Biblia ad codices Caroli Magni perdiligenter castigatos notabat emendanda locis sane ut non paucis, ita minime poenitendis. Alterum Bessarion cardinalis Commentario in illud: Sic eum volo manere, contra Georg. Trapezuntium laudat, quod ante annos supra trecentos Romae, Nicolaus S. Damasi diaconus et Vaticanae, ut ipse ait, Bibliothecae Suffraganeus, adornaverat, cujus haec recitat verba: Lustrans armaria nequibam hoc adipisci, veracia scilicet exemplaria invenire, quia et quae a doctissimis viris dicebantur correcta, unoquoque in suo sensu abundante, adeo discrepabant, ut quotquot codices, tot exemplaria reperirem. Vere tum dici de Hieronymiana versione poterat, quod de hominum valetudine: quod gravius aegrotant ii, qui cum morbo levati viderentur, in eum de integro inciderunt.

Puto autem ex his lector intelligit, quod volebamus, quo nos proposito hanc provinciam subierimus, et quanti labor hic steterit. Nempe cum Hieronymi versionem an inde ab VIII saeculo omne genus vitia depravarint, ejus erat qui vellet nativam illius germanitatem repraesentare, tantam aetatis memoriam supergredi, in eamque rem primo incumbere, ut quae saeculum illud antevertent, exemplaria nanciscerentur, aut quae certe criticorum id et sequioris temporis manus evasisse, manifestis indiciis dignosceret. Nam in caeteris quidem omnibus litterarum monimentis recensendis expoliendisque, exemplaris a quo petuntur, aut ad cujus exiguntur fidem, momenti plurimum aetas habet, si propiore ab auctoris temporibus intervallo absit: fieri tamen potest, atque interdum usu venit, ut recentioris aevi apographum antiquiori longe praeferas sui merito atque emendatione, utpote quod vel a sinceriore alio, vel ab amanuensi et diligentiore et magis erudito descriptum sit. Alia est Latinae hujus versionis in mss. codicibus ratio, de quibus vix puto id fere umquam ut eveniat, [Col. 0019] quod non ad privatam eruditionem, sed ad populi usum describerentur, atque eorum continuo labem temporum ferant, quibus exarati sunt. Non igitur ad eam pristinae integritati restituendam satis erat mss. libros, ut fors tulit obvios, aut, qui sane multi superant in bibliothecis, elegantes adhibere in consilium, sed conquirendi, quanta maxima id fieri solertia potuit, vetustissimi ac pene exsoleti; iisque tota deferenda auctoritas, quibus glossatorum manus pepercerint.

Ejusmodi libros ut longo labore atque indagine ex Italiae bibliothecis, quot ferme opus erant ad rem nostram, comparaverimus: profecto quem Veronensis haec nostra suppeditavit, omnem ut aetatem, ita et opinionem facile exsuperat: quem et praestat paucis ad periculum faciendum describere, ut et alios ab eo aestimes. Continet codex iste Regum libros, quae potior ac nobilissima Scripturae pars est, tam certis tamque germanis intactae Hieronymianae Versionis notis, ut caeteris praestare omnibus, quot ex Europae bibliothecis hactenus innotuere, non dubitem. Membrana compactus est perquam tenui, in-folii, ut vocant, sed ferme quadrati formam: litteris autem majoribus, quales in antiquissimis omnium monimentis conspicimus, exaratus est totus. Interdum flavas atque aciem oculorum effugientes litteras posterior manus nigro juxta veteres ductus atramento infecit, ac pene exsoletam atque evanescentem tanta vetustate scripturam renovavit. Interdum et clarius expressit, maxime ubi transversa superne lineola T litteram efformat, quae in priore typo haud multum ab I differt. Exemplum ad veri faciendam fidem hoc habeto.
[Figure: [Manuscript] 8Kb]

Oratio tametsi omnis continuata rerum serie continetur, nullum ut pateat interstitium, neque in capita aut versus distributa: ubi tamen sententia, aut periocha insignior desinit, parvo intervallo ut plurimum intercipitur: quod sequiori amanuensi locum fecit depingendae ibi interpunctionis, ut libuit, notae. Orthographia quoque priscam redolet Latinitatis rationem et formam in verbis maxime compositis, in quibus integra praepositio servatur, ut est, subputare, adloqui, atque his similia. Emendatio autem et satis diligentem antiquarium probat, atque iis scribentem temporibus, quae Latinae adhuc linguae gloriam sustinebant: si illud excipias, quod saepe accusandi casum pro sexto, atque hunc vicissim pro illo adhibet: quod ipsum tamen verendae antiquitatis indicium esse, notatum est doctis viris ex veterum Grammaticorum testimoniis, atque alias nobis, qui locum illum ex domestici Musaeoli nostri veteri ethnico titulo adduximus, SINE. ALTERITRUM. ANIMI. LESIONEM. Uno verbo tantam huic libro tribuimus antiquitatem, ut inter Hieronymianos parem esse velimus ei neminem; atque illi etiam praeferamus saepius laudato, qui Vitam S. Pauli Heremitae continet, et constat ex consulari epocha ab amanuense annotata, vixdum centum esse annis Hieronymo recentiorem: ut hunc adeo, quem illi aetate praeferimus, propiore adhuc intervallo a S. Doctoris aevo removeamus. Quod porro germanam exhibeat Hieronymi translationem, innumeris propemodum argumentis evincimus, quorum insigniora quaedam, quae ex ipso contextu elucent, in notis proponimus observanda; nunc illud quod petitur ex tota codicis structura, indicemus. Ac primum in duos tantum libros, quorum alter Samuel inscribitur, alter Malachim, totam Regnorum historiam tribuit, nimirum ut fert Hebraicum exemplar, quod Hieronymus affectabat, monetque in praefatione a se praestitum: non ut Vulgata in quatuor, quod antea ex LXX partitione obtinebat. Deinde cum veteris ante Hieronymum divisionis monere antiquarius voluit, hoc ipso monuit, testatusque est luculenter, quam perscribebat, Hieronymianam versionem esse. Initio libri apud nos secundi, infectis minio prioribus verbis, Factum est, e regione annotavit, In antiquis exemplaribus hic incipit liber secundus. Neque vero antiqua, nisi ad novae versionis respectum, exemplaria diceret: neque alia tum poterant, aut antiqua appellari, nisi quae pridem [Col. 0021] obtinuerant, ex Graeco derivata, aut alia nova, quam quae dudum ex Hebraeo S. Pater excuderat. Idipsum ad locum ubi quartus liber incipit in Vulgatis, fortasse autem manifestius docuit, hac ad oram codicis annotatione: Hic finit liber tertius secundum LXX. Nempe quae superius antiqua dixerat exemplaria, ea nunc vocat de nomine, quae a Septuaginta virali translatione fluxerunt, infertque adeo quod prae manibus habebat, esse ad Hebraici textus normam adornatum, quod Hebraici textus, non Graeci partitionem teneat; re enim vera nulla est in codice alia inscriptio, quam isthaec ad finem libri in Vulgata secundi: Finit liber Samuel. Incipit liber Malachim. Ad haec summa cum Hebraeo textu conformitas locis ferme omnibus, quibus in diversa abit a Vulgata, sive cum additamenta, quae ex vetustiori translatione irrepserunt, omnino reticet, sive ubi meliorem multo profert lectionem ac sensum (quae in notis, ut diximus, pro re nata exponuntur) Hieronymianae, Versionis eo manifestius indicium est, quo loculentius profitetur S. Interpres in Prologo, nihil sibi omnino conscium esse, mutasse se quidpiam de Hebraica veritate. Sunt autem praeterea quae ejus praestantiam libri commendent, notulae quaedam prima eadem manu, et characteris forma, multo licet minutioribus litteris, margini passim appositae, nec sane contemnendae, aut locis, quos explanant, inutiles: quamquam eas satius duximus utpote devias proposito nostro praetermittere. Specimen ex prima, quae occurit ad vocem Ramatha, habeto: Haec est civitas, quae in Evangelio Arimathia dicitur, unde et Joseph decurio fuit. Capitula quoque, sive Lemmatum seriem, quae licet abs Hieronymo non videntur elaborata, antiquissima tamen sunt, et ante Cassiodorii aevum, unus iste Veronensis ms. post ven. card. Thomasii et Benedictinorum editiones, integra repraesentat, restituitque, ac solidis interdum titulis supplet.

Tanto igitur, tamque bono exemplari in restituenda ejus libri Hieronymiana interpretatione usi sumus, ut si nihil fuisset praeterea praestitum, esset tamen cur ejus nominis atque eruditionis studiosi homines multum se nobis debere profiterentur. Verum et in reliquis libris omnibus non iniqua fortuna utimur; nam etsi nec tantae vetustatis, nec pretii, antiquos tamen mss. codices, ac bonae cumprimis notae nacti sumus, et unamquamque Scripturae partem ad unius ut minimum, passim vero ad duorum aut trium mss. fidem recensuimus, Pluribus uti potuissemus, si recentiorum rationem habere aliquam, fuisset e re nostra: et non eos modo propositum esset utiliter adhibere in consilium, qui aut bonis argumentis aetatem Caroli Magni, et quam diximus Alcuini recognitionem antecedere viderentur, aut certe non admisisse.

Hoc vero opus, hic labor; ea enim est ejus aevi codicum caritas, tamque maturo atque acri opus est ad posteriores curas internoscendas judicio, ut qui tantum sibi peritiae tribuat, arrogantius fortasse atque ambitiosius, quam verius facere videatur. Hoc ipsum tamen summopere intererat, quando ipsi minime diffitentur Benedictini editores in altero, ut vocant, prolegomeno num. 5, ne unicum quidem Hieronymianae versionis exemplar inveniri in aliis extra Galliam regionibus potuisse. Ab iis scilicet, quos sibi gens una aut natio Scripturarum codices comparaverat, tota eorum editio describitur. Et nemo est tamen in Latinae hujus versionis historia tantisper eruditus qui nesciat, a regionum ac gentium variis inter se usibus et consuetudione, variantium in sacris libris lectionum causas esse repetendas. Econtrario quae unius, ut ita dicam, Ecclesiae coetibus inservierunt, pleraque omnia exemplaria labii unius atque eorumdem sermonum esse. Adeo non satis recte ab ejusdem ingenii apographis de pristina operis integritate videtur sumi argumentum: illudque porro ipsum ad eam editionem numeris omnibus absolvendam deerat, quod nos, collatis undique suffragiis, praestare conati sumus. Nam etsi codices ex Italia quidem omnes accepimus, neque hoc ipsum leve erat ad propositam recensionem post Gallicanos dumtaxat subsidium, accedit quod ex orbe propemodum universo in Vaticanam, quae nobis una est pro cunctis, bibliothecam, quantum erat codicum praestantissimorum concesserit. Ad haec non eos modo libros, qui sacrum textum perpetua serie exhibent, advocavimus; sed et qui commentariis Hieronymianis constant, cum primis vero in prophetas omnes, in quibus ille continenter suam ex Hebraeo interpretationem proponit primum atque explicat, huc jussimus, ubi opus erat, proferri testes, astipulatoresque emendationum nostrarum accedere.

Dicam porro, quod rei caput est, quam haec religiose, fortasse etiam ut aliis videbitur, [Col. 0023] superstitiosa cum abstinentia tractavimus: ut etiamsi tota promiscue variantium lectionum vis ingens albo per nos calculo donaretur, non esset tamen cur de mutato temere umquam textu jure quispiam dolere posset, aut queri. Equidem ob oculos saepe illam habuimus cedro dignam Augustini sententiam libro II de Doctrina Christiana cap. 14: Codicibus emendandis primitus debet invigilare solertia eorum, qui Scripturas divinas nosse desiderant; sed et vicissim illud menti obversabatur magistrorum Hebraeorum praeceptum, sane perquam opportune ad sufflaminandos ingenii ausus excogitatum, [Figure: [Hebrew Text] 1Kb] : Ex conjectura nihil est corrigendum. Hac autem ratione proposita, quidquid a recepta vulgo lectione dissonum manu exaratae chartae sufficerent, seu verbo tenus et scriptura, seu sensu ipso et significatus , sedulo expendimus. Et quod sola quidem dissimilitudine vocis abluderet, sine boni aeque sensus dispendio, si nulla, vel non sufficiens hanc prae illa adoptandi ratio suppetebat, satis fuit vel e regione apposuisse, vel si tanti res videbatur, in subnexis annotationibus, addita brevibus causa, indicasse. Miseret enim vero me praeposterae ejus curae, qua nihil puto ingratius posse lectori erudito accidere, cum mera veteris pronuntiationis aut scriptionis vitia, quae in libris omnibus antiquis occurrunt, tertio quoque verbo ingeruntur: quod factum in nupera vetusti Psalterii editione risum omnibus movit, ubi non aliis ferme sunt notis onerati margines libri, quam quibus monetur, B pro V, atque E pro I, et vicissim in vocibus ex. gr. brebi et bobes, pro brevi et boves, et intellege, quod rectum tamen ipsum quoque est, pro intellige, hisque similes litteras fuisse ab antiquario substitutas.

Cordi fuerunt econtrario nobis quae proprie sensu, eoque in Vulgatis vel imminuto, vel interpolato, diversa in mss. verba, aut commata ipsa invenimus. Ac primum si plurium exemplarium suffragiis niterentur, cautius investigare: dein conferre diligenter alia cum aliis, cum nostro Interprete singula; tum ad Hebraicae veritatis Lydium lapidem exigere; ipsum quoque Hebraicum archetypum perscrutari, num errore scribarum peccet, ac possit ipsum ad veteris Interpretationis vestigia restitui, ac vicissim: multo autem verosimilius, num ex eo facile appareat Latinorum in permutandis litteris lapsus, quo ratiocinandi modo non semel rem acu tetigisse visi sumus: demum et Graecos LXX Interpretes sciscitari, esset necne proposita lectio vetus illa e Vulgata ante Hieronymum editione, quam aut denuo huc temere studiosus non nemo revocavit, aut S. Interpres, utpote non incongrui sensus, ipse retinuerit. Animum praeterea intendimus ad reliquos translatores, Aquilam, Symmachum, Theodotionem, atque alios, cumprimis vero Symmachum, cujus mirum in modum ingenio, atque eruditione delectatus est S. Pater. Nulla autem est nobis praetermissa vocula, cui difficultatis aliquid subesse suspicio foret, nulla intentata, nullaque indicta. Cumque omnia ad hanc obrussam exegissemus, ac staret etiam a mss. partibus judicium, rei quidem causas in annotationibus exponere, et in quam facile sententiam concederemus, novis argumentis confirmare, satius multo duximus, quam inferre textui manus, etiamsi non modo cum melioris significatus compendio liceret, sed etiam tutum esset. Quod si tamen alicubi audemus, profecto ejus sincera loci emendatio, germanusque intellectus per se ipse patere visus est nobis, et communitus ita est, ut convelli deinceps nulla vi possit criticaque censura. Caetera nisi res clamaret ipsa, originalium quoque librorum ea fides esset, denique aditum animosque fecissent magni nominis viri, religiose abstinuimus; ipsasque maculas, verendae antiquitatis indicia, cum honoris praefatione, eluendas monstrare aliis, satis fuit. Hanc omnium optimam sacri codicis recognoscendi rationem duximus, eaque si nihil aliud, hoc certe speramus consecuturos nos laudis, quod et maximo Christianae religionis monimento fidem servavimus, et Hieronymianae gloriae, ejusque studiosis consulere conati sumus.

Videar porro nunc actum agere, si quae ad hujusmet interpretationis, ut ita dicam, naturam atque historiam spectant, de integro velim proferre in medium atque edisserere. Jampridem eorum desiderio, qui haec nosse cupiunt, satisfecerunt neque indocte Benedictini editores, his ipsis, quae praefationi huic nostrae subnectimus prolegomenis; tum alii sane perquam eruditi viri, Natalis Alexander, Dupinius, Frassenius, Simonius, Calmetus, aliique magno numero criticorum filii, et qui principem in hac eruditionis parte locum obtinet, Humfredus Hodyus, libro de Bibliorum textibus originalibus. Et quamquam sunt quaedam in singulis maxime in antiquiorum scriptis, quae nobis parum aut nihil probantur: haud visum tamen est pretium operae, quibus illa argumentis refutentur, hic loci exponere, quod [Col. 0025] nisi universam ac vulgo tralatitiam disputationem longa oratione retractare pro rei dignitate instituam, facile suis quaeque locis edocere ipse non possim. Sunt etiam lucubrationes illae omnibus in promptu: quas si invicem contendas, atque ad eam exigas, quam nosmetipsi ab Alcuinianae recensionis epocha historiae particulam attigimus, vix erit cur nostram in hoc operam ultra desideres. Peccant enim plerumque nimium prolixa in S. Interpretem voluntate: ut est illud, quod aiunt nonnulli, eum Ecclesiae totius nomine versionem suam ex Hebraeo fuisse molitum; aut quod alii tradunt, eam fuisse ab ipso Damaso papa Ecclesiae universae commendatam. Platina in ejus pontificis Vita, Primus (Damasus) Hieronymi scriptis auctoritatem dedit, cum prius Septuaginta Interpretum scripta tantummodo in pretio essent. Nam et Biblia Hieronymi legi coepta est, et psalmi ejus fideliter ex Hebraeo traducti, cum antea apud Gallos potissimum incomposite legerentur. Quam fabulam et Joannes Franciscus Brixianus, ut alios interim taceam, epistola ad Pagninum probat: Damasi, inquit, patrocinio, curaque et castigata Graeca olim per Hieronymum, et conversa in Latinum Hebraea sacrarum litterarum monumenta . . . . . . et Damasi redivivam curam, et Hieronymi operam subinde renascentem saepenumero desiderant. Dixissent, favisse Damasum Hebraicis Hieronymi studiis, cum se Romae pariter continerent, ut ex eorum epistolis liquet: ad Scripturas enim ex Hebraeo interpretandas nondum, illo advivente, manum S. Pater admoverat. Verum haec persequi nostri, ut diximus, instituti non est.

Quin etiam hac ipsa de causa, ut ne te scilicet diutius morari, et quae alii pridem multa cum laude elucubrarunt, scripta compilare videar, omittere satius duxi, quae de Hebraeorum poesi ad enucleandam, vindicandamque ab adversariorum calumniis S. Patris sententiam, expositurum me receperam, ac paraveram quidem, atque ad umbilicum fere perduxeram. Experientia autem comprobatum est illud Romani oratoris, Nimium quod est, offendit vehementius, quam quod videtur parum. Accedit, quod proprio opere hanc sibi nuper excolendam materiam susceperit, studiaque etiam in hoc nostra praeverterit longe doctissimus amicus noster, cujus propediem edendus in lucem liber quantum ergo opinione auguror, atque ex eo, quod mecum communicavit, exemplo didici, faciet eruditorum hominum desiderio satis.

At non ita praetereundum silentio erat, si quid in chronologicis libri uniuscujusque notis contra aliorum, qui easdem rationes inierunt, sententias fuerit animadversum. Pertinet hoc nempe ad Hieronymianarum rerum seriem probe instituendam, nectendamque invicem, quam sicubi trajectione aliqua peccare sinas, facile tota labefactetur. Et vero cum minime diffiteamur, quod uno omnes ore consentiunt, constatque cum aliis, tum hoc praesertim Hieronymi testimonio in prologo Galeato, Lege ergo primum Samuel et Malachim meum, Regum libros omnium primus in lucem prodiisse: placet eos etiam ad annum circiter 390 potius quam ad 392 aut insequentem, ut vulgo putant, referri. Ratio ex ea quam continuo subnectemus, serie constabit: nam eos pone sequi Psalterium, et prophetas una omnes sentimus, quos libros anno 392, quo Catalogum scriptorum Ecclesiasticorum concinnavit S. Pater, fuisse jam de Latino in Graecum abs Sophronio refusos, capitulo illo de Sophronio testatur: In Graecum, inquit, eleganti sermone transtulit Psalterium quoque et prophetas, quos nos de Hebraeo in Latinum vertimus. Haud recte igitur Martianaeus aliique post an. 393 Psalterii versionem differunt, quam adhuc armario clausam S. Interpretem tenuisse autumant, ex his quae ad Pammachium epistola 49, quae ejus quidem est anni, scribit: Libros sedecim Prophetarum (nulla Psalmorum mentione facta) quos in Latinum de Hebraeo sermone verti, si legeris, et delectari te hoc opere comperero, provocabis nos, etiam caetera clausa armario non tenere. Nempe significare hoc silentio potuit Hieronymus, eum intra domesticos parietes continere se librum, quem tamdiu antea Sophronio inscriptum, propria ad eum praefatione munierat: quo nullum puto editionis manifestius indicium est. Neque hoc porro solum, sed et Graece, quod longi adeo est operis, explicatum ab illo una cum prophetis omnibus satis eleganter, vulgatumque apud ejus linguae homines, ab superiore jam anno noverat. Quin etiam hunc prophetis librum praeponit: ex quo recensionis ordine, editionis quoque praerogativam colligere verosimilius licet: subsecuta autem est statim Jobi versio, quam se nuper adornasse, ejusque misisse ad Marcellam exemplar, in laudata modo epistola ait S. Pater: ex quo iterum falli perspicuum est post Martianaeum alios, qui [Col. 0027] praeivisse Jobum prophetis opinantur. His vulgo addunt tres libros Salomonis, quos ego, quidem serius differendos ex prologi ad Chromatium atque Heliodorum verbis existimo: interea tamen haud ausim receptae apud omnes sententiae refragari.

Atque hi demum libri omnes sunt, quos scimus editionis honori jam permissos eo tempore, quo de se Hieronymus testatus ita est in Catalogo, Vetus Testamentum juxta Hebraicum transtuli: quod criticorum filii ita dictum accipiunt, ut non universam proprie Scripturam, sed quas dumtaxat recensuimus modo partes per id temporis transtulisse eum velint. Vere ego dixisse S. Doctorem existimo, totumque jam ab eo redditum Latine vetus Testamentum, nisi siquam fortasse exiguam ejus partem excipere liceat, cujus ibi singillatim meminisse, nihil intererat. Et certe quo tempore Jobi versionem refert, jam et Caetera clausa armario tenere se ait: quae tametsi variis subinde annis in lucem prodierint, ab eo tamen quo memorantur exordio esse repetenda: atque adeo jam inde a conscripti Catalogi anno fuisse adornata, perspicuum est. Prodierunt vero ex his primi Esdras et Nehemias, circa annum 394, quod ex prologo liquet, ubi multa quae in Evangeliis laudantur, quasi de veteri Testamento, et apud LXX non habentur, expendenda se ait latiori operi reservare. Per latius enim opus epistolam in nostra recensione 57 sive libellum de Optimo genere interpretandi, quem nos anno ascripsimus 395 certum est designari. Hos excipiunt Paralipomena, in quorum nempe Prologo idem ille de Optimo genere interpretandi libellus nuper editus dicitur: ut eodem atque isto anno 395 lucem aspexisse videantur. Qui igitur postremo omnium loco prodiisse haec affirmant, Dupinius, et Martianaeus, a vero quam longissime aberrant: ac doceri quidem cum hoc ipso testimonio poterant, tum illo in epistola 71, ad Lucinium, post ferme triennium data, ubi omnes ante Octateuchum veteris Testamenti libros S. ipse Interpres editos a se profitetur. Canonem, inquit, Hebraicae Veritatis, excepto Octateucho, quem nunc in manibus habeo, pueris tuis et notariis dedi describendum. His itaque recognoscendis octo libris, qui priorem ex ordine sacri textus locum obtinent, ab anno 398 insudabat: quamquam Genesim eo citius editam, facile adducor ut credam, cum reliqui interim Mosis libri in quartum quintumve annum premerentur. Josue autem nonnisi post sanctae Paulae dormitionem in lucem venit: quam obiisse Honorio Augusto VI et Aristaeneto coss., id est, an. 404, ex ejusdem epitaphio compertum est. Omnium denique postremus liber Esther prodierit, siquidem eum S. Pater Octateuchi numero comprehendit, ex Hebraeorum more Judices et Ruth libros in unum conjungens, qua demum in re, ac temporis nota aliorum probe initis rationibus nihil esse duximus reponendum.



[DIVINA BIBLIOTHECA I.]




[Col. 0027]
S. P. INNOCENTIO XII P. M.

Hieronymus Christi vestem in Romana urbe suscipiens, cathedrae Petri inviolata communione consociatus, Damasi papae oraculum quondam ac deliciae, ad tuae Sanctitatis vestigia, beatissime Pater, festinus voto obsequio laetus accedit. Quamquam enim tui eum terreat magnitudo, invitat tamen humanitas. Recedat, inquit, Romani culminis ambitio, cum successore Piscatoris, et disciplo crucis loquor (Epist. 57). Novit etenim Doctor Ecclesiae maximus, socius angelorum in coelo, quod si apostolos honore sequeris, sequaris et merito. Tuae igitur Beatitudinis pedibus provolutus summus ille vir, Bibliothecam suam Divinam, quae caput est omnium studiorum ejus, redivivam nunc opera nostra, manibus quoque nostris offerre gestit; ut qui ad sedem Apostolicam uno eodemque effectu reverentiae propensi sumus, junctis pariter officiis, secunda cunctis virtutibus tui pontificatus initia individuo honoris studio concelebremus (Epist. 58).

Neque vero erit, sanctissime Pater, quod affatus tuos etiam minimi paveamus, cum nobis audientiam facturum sit immortale illud ingenium cum suo sacrarum interpretationum amplissimo munere, quod nos venerabundi nomini tuo consecramus. Quid enim piissimo Christianorum Patri acceptum magis gratumve fuerit, quam restituta in omnes Ecclesiae utilitates Divina Hieronymi Bibliotheca, coelestium scilicet mandatorum thesaurus, unde proferuntur nova et vetera, quibus sese, ac concreditum sibi gregem alere queat pastor bonus et dispensator fidelis? Quidni jucunda nunc fuerint Innocentio sacra Scripturarum volumina, quae castae erant deliciae sancti Pontificis Damasi, cujus insignia haec sunt verba ad ipsum Hieronymum scripta? Neque vero ullam puto digniorem disputationis nostrae confabulationem, quam si de Scripturis sermocinemur inter nos, id est, ut ego interrogem, [Col. 0029] tu respondeas. Qua vita nihil puto in hac luce jucundius: quo animae pabulo omnia mella superantur. Quam dulcia, inquit propheta, gutturi meo eloquia tua? super mel ori meo (Epist. 124).

Multa quidem praeclare facta tua, Pater sanctissime, dum apud duces, reges, imperatoresque internuntii olim officio fungereris, divinis te legibus addictum, ac sanctorum Patrum documentis probe affectum demonstrabant: nunc autem summae potestatis particeps, Christique vicarius effectus, tot ac tanta pietatis praebes argumenta, ut omnes Christianae plebes sibi gratulentur, quod in te habeant scribam doctum in regno coelorum, cujus voluntas sit in lege Domini diu noctuque meditanda. Nam unde tibi vox illa toto jam orbe percelebris, Domus Romani Pontificis, domus est egenorum? Et iterum ad ipsos pauperes oculis captos, Non libertatem vobis eripio, sed dux viae, ac vester oculus esse volo. Unde, inquam, Sanctitati tuae hujusmodi voces, quae dulcissime sonant in auribus Ecclesiae virginis, nisi ex adytis et oraculo divinarum Scripturarum, e quo sermonem istud eloqui didiceras: Oculus fui caeco, et pes claudo, pater eram pauperum (Job. XXIX). Quod enim ab inclyto illo inter Orientales quondum principe sciebat actitatum religioso humanitatis affectu, id ipsum Sanctitas tua orbi jam universo conspicua imitandum sibi proposuit, plurimorum largitione munerum membra Christi confovens; vagosque inducens in domos Pontificias.

Nec uno tantum humanitatis ac misericordiae beneficio Ecclesiam Dei sublevasse contentus, Papa venerabilis, omnes etiam divites aere percusso praemonere voluisti, ne sperarent in incerto divitiarum, aliena concupiscentes, propria non erogantes, suisque in propriam perniciem abutentes; dicis enim: Pecunia ista non sit nobiscum in perditione. Quid plura? Ut exsultaret e Christiana republica simulacrorum servitus avaritia, et cupiditas radix omnium malorum, decreto singulari statuit Apostolica tua sollicitudo, ne deinceps venalia forent Judicum tribunalia, sed gratis tribuerentur probis hominibus, qui juxta praeceptum Legislatoris Prophetae constituti, judicent populum justo judicio, nec in alteram partem declinent munera accipientes, quae excaecant oculos sapientum, et mutant verba justorum (Deut. XVI). Maxima utique hoc modo praestas largitatis ac munificentiae munera: summoque in Pontifice digniora vix desiderari possunt facinora, nisi forte in Innocentio XII, qui quodam futurorum bonorum vaticinio, numeri duodenarii sortitus est nomen, ut in eo virtutis Apostolicae quasi plenitudinem sperare nobis liceret. Ecquis vivit illo hodie moderatius, qui, Ecclesiae proventibus e nobilissima Pignatelli familia prorsus abdicatis, debitum parentibus amoris affectum in pauperes totum ex decreto transferre curavit? Persuasum nempe ipsi fuerat ab Hieronymo, gloriam episcopi in eo maxime collocatam, si pauperum inopiae providerit, nec propriis studuerit divitiis (Epist. 2).

Ergo in te, beatissime Pater, factis aequalibus expressa dignoscuntur quaecumque egregius Doctor, divino potius quam rhetorico afflatus spiritu, de abnegandis pro Christo Nepotibus vel Nepotianis, nec saeculi lucris in Dei militia quaerendis, familiarissimos suos litteris monere contendit (Epist. 1, 2). Nam Hieronymo cum Innocentio quam bene conveniat, hinc epistolae illinc decreta testantur. Solum pietatis genus esse volunt, per calcatum patrem ad vexillum crucis evolare; et in exstincto Parentum affectu crudeles dici gloriantur. Tantam rerum verborumque consonantiam mirabuntur alii in maximo Doctore, et in summo Pontifice: apud nos quidem justam habet venerationem quidquid excellit; sed admirationem non habuit antiqua ac explorata sanctorum Virorum consensio. Innocentio XII fidem scimus praedicatam familiariter ab Hieronymo, dum ejus praecessorem hoc nomine primum Demetriadi Virgini sequendum ita proponit: Illud te pio caritatis affectu praemonendam puto, ut sancti Innocentii, qui apostolicae cathedrae, et supradicti viri successor, et filius est, teneas fidem: nec peregrinam, quamvis tibi prudens, callidaque videaris, doctrinam recipias (Epist. 8). Nec mirum quod Innocentii praedicata sit fides ab eo qui filius ejus declaratur in concilio Milevitano, ubi nova et nimium perniciosa haeresis, peregrina illa Pelagii doctrina aeternum damnata erat. Verumtamen multo plures, inquit synodus Milevitana epist. ad Innocentium papam, qui ejus sensus diligentius indagare potuerunt, adversus eum pro Christi gratia et Catholicae fidei veritate confligunt; sed praecipue sanctus filius tuus, frater et compresbyter noster Hieronymus.

Plura congeri potuissent, sanctissime Pater, ut ex fide sua, tuorum praedecessorum laude, ac Romanae sedis veneratione perpetua acceptissimus apud te Hieronymus haberetur. At quid in iis recensendis diutius immoremur, cum audito solo Doctoris sancti nomine exsultantem te praesentes conspiciant? Oblatam enim Operum Hieronymi nostro labore adornatam novam editionem tam benigne tamque grate suscepisti; ut cum restituto a nobis Hieronymo, Damasum in tua Sanctitate redivivum invenisse multum gaudeamus. Accipe igitur pretiosissimum antiquitatis sacrae monumentum, Eusebii Hieronymi Divinam Bibliothecam antehac ineditam; et quasi florente adhuc aetate de Gallia Romam redeuntem doctissimum virum hilari vultu amplectere. Multam secum defert interpretationum Scripturae sacrae supellectilem, quae temporum injuria nobis omnino periisse credebantur. Nec sine nutu divino factum est, quod ad nostram aetatem usque ista e tenebris non prodierint in lucem. Congruum quippe fuerat ut sub tanto pontifice, solita maximi Scripturarum interpretis Hieronymi ministeria repeterentur (Dist. 15, cap. Sancta Romana Ecclesia). Lubens docebit in Israel praeceptum et judicium, si te adjutorem ac patronum habere meruerit, Pontificiae vocis tuae oraculo probatus confirmatusque. Nec exsurgentes hujus temporis quosdam Rufini gregales morabitur supra laudatus Innocentii filius, si te sanctissimum suum Patrem audierit cum Gelasio et concilio Romano proclamantem: Illa sentimus, quae Beatum Hieronymum sentire cognoscimus; [Col. 0031] et non solum de Rufino, sed etiam de universis, quos vir saepius memoratus, zelo Dei et fidei religione reprehendit.

Post multam operam nostram, quam in res obscuras atque difficiles contulimus, tuum est, Pater beatissime, Hieronymo evangelizanti multam in Ecclesia virtutem tribuere (Epist. 58). Ita in solio cum duodecim judicaturus sedeas: ita municipatum coeli cum Paulo consequaris. Felicem prorsus ac providum laborem nostrum litterarium reputabimus, si profectus noster, et tua gloria fuerit: cumque nos omnes, quos pro officio sacerdotii filiorum loco Sanctitas tua diligit, Apostolica etiam benedictione sua prosequetur.


Sanctitati Tuae


Offerebant humillimi Monachi Benedictini Congregationis Sancti Mauri.




[Col. 0031]
PROLEGOMENA IN DIVINAM S. HIERONYMI BIBLIOTHECAM EX EDITIONE BENEDICTINIANA.



PROOEMIUM.

Qui veterum scriptorum novas aggrediuntur editiones, de suscepto ab ipsis opere lectorem paucis docere possunt: cum enim in restituenda textus librorum integritate, ac illustrandis nonnullis locis obscurioribus, illorum praecipue versetur opera; una vel altera in id argumentum instituta disputatione, studiosis hominibus faciunt satis. Nobis vero S. Hieronymi Divinam Bibliothecam, antehac ineditam, utilitati publicae procurandam suscipientibus, tot tantaque incumbunt maximarum rerum momenta, ut magnitudo operis impositi non solum cervices premat, sed ante sub fasce ruendum sit, quam levandum. Quis enim non pertimescat maximi Scripturarum divinarum Interpretis opus praecipuum expendere in eam, quam consecutus est, linguae Hebraicae peritiam inquirere; tempus scriptionum ejus translationumque praefigere; dubias ac spurias a veris et genuinis discernere lucubrationibus; planum facere legenti qualis in Ecclesia Christi fuerit Hieronymianarum versionum usus; multaque his similia liquido demonstrare, quae nec facili negotio nominibus suis recenserentur? Exhorrescimus, fateor, immensum illud ac profundum quasi disputationis pelagus, in quod necessitate compellimur, S. Hieronymi operibus edendis addicti et consecrati. Sed magna nos spes ista tenet apud aequum Lectorem, veniam scilicet nobis facilius indulgendam, sicubi in rebus sponte sua obscurioribus, et a nemine adhuc tentatis, illius desiderio non usquequaque satisfecimus: vel certe si nonnihil aliquando scribentibus exciderit, quod oculatiores diligentioresque haud effugisset. Hac spectatione in primis provocati quaedam emittimus Prolegomena in elucidationem Divinae hujus S. Hieronymi Bibliothecae, quae ante nostram aetatem clausa et ignorata bene multa patefaciet, scriptorum ac librorum errores ab animis removebit, sacrisque voluminibus, in Latinum cum e Graeco, tum ex Hebraeo conversis ab Eusebio Hieronymo, Ecclesiam Christi ditabit.



PROLEGOMENON PRIMUM De nomine Bibliothecae Divinae, et de modo quo nobis edita sit.

I. Quid significet Bibliotheca Divina. II. Consilium Hieronymi in vertendis Scripturis sacris. III. Ejusdem studium in lingua Hebraica perdiscenda. IV. Quos habuerit hortatores, quos oppugnatores suarum translationum ex Hebraeo. V. In suis translationibus nimiam vitabat novitatem, et interpretationis .

[Col. 0031A] Apud veteres Bibliothecae Divinae nomen obtinebant sacra Volumina, quae nunc temporis Biblia vocamus. Ideo apud Hieronymum in Catalogo Scriptorum ecclesiasticorum, Eusebius Caesariensis Bibliothecae divinae cum Pamphylo martyre diligentissimus pervestigator laudatur: erant enim ambo in Scripturis divinis studiosissimi, ita ut Palaestinos Bibliorum codices, ab Origene elaboratos, in Ecclesiis Orientis vulgandos susceperint. Nec exemplaria solum Instrumenti veteris ac novi, quae Christianorum manibus terebantur, Bibliothecae nomine gaudebant antiquitus: [Col. 0032A] sed Hebraeorum quoque volumina eadem appellatione efferunt sancti Patres. Hieronymus ad Paulam juniorem et ad Eustochium Christi virgines, sic in librum Esther praefatus est: Vos autem, inquit, o Paula et Eustochium, quoniam et Bibliothecas Hebraeorum studuistis intrare, et interpretum certamina comprobastis, tenentes Esther Hebraicum librum, per singula verba, nostram translationem aspicite: ut possitis agnoscere, me nihil etiam augmentasse addendo, sed fideli testimonio simpliciter, sicut in Hebraeo habetur, historiam Hebraicam Latinae linguae tradidisse. [Col. 0033A] Bibliothecas itaque Hebraeorum hoc loco appellat volumina Hebraea veteris Testamenti, quae volumina Paula et Eustochium edoctae fuerant sub eodem magistro Hieronymo. Hac item appellatione manifestius adhuc declaratur vetus Testamentum lib. VI Originum c. 3, apud Isidorum, et in manuscripto codice bibliothecae Colbertinae, qui glossas divinorum librorum complectitur, habetque notam numericam 2852. Nam circa medium libri haec Isidori verba ab anonymo scripta leguntur: Bibliothecam veteris Testamenti Esdras scriba post incensam legem a Chaldaeis, dum Judaei ingressi sunt (Isidorus, regressi fuissent) in Jerusalem, divino afflatus Spiritu reparavit: cunctaque Legis ac Prophetarum volumina, quae fuerant a gentibus corrupta, correxit: totumque vetus Testamentum [Col. 0033B] in XX duos libros constituit, ut tot libri essent in Lege, quot habebantur et litterae. Ita ibi vetus ille scriptor, quisquis fuerit. Eodem sensu Hieronymus epistola ad Augustinum, vetus Instrumentum, seu volumina ejusdem vocat Ecclesiarum Bibliothecas: Vis, inquit, amator esse verus Septuaginta Interpretum? Non legas ea quae sub asteriscis sunt, immo rade de voluminibus, ut veterum te fautorem probes. Quod si feceris, omnes Ecclesiarum Bibliothecas damnare cogeris: vix enim unus, aut alter invenitur liber, qui ista non habeat. Exemplaria etiam novi Testamenti hoc nomine fuisse vocata, testis est epist. 52, ad Pammachium; ubi S. Doctor, provocans ad illam Apostoli , in qua de virginitate et nuptiis disputat I Cor. VII, commentarios Patrum revolvendos [Col. 0033C] monet, et Ecclesiarum Bibliothecis fruendum, ut consideratis diligenter verbis Apostoli, liquido appareat ipsum propter calumniam declinandam, multo plus, quam Paulus voluerit, in maritos fuisse clementem. Dicitur igitur, Revolve omnium, quos supra memoravi, commentarios; et Ecclesiarum Bibliothecis fruere; et magis concito gradu ad optata coeptaque pervenies. Denique epistolam S. Hieronymi ad Paulinum, in fronte sacrorum Bibliorum appositam, sic inscribunt manuscripti codices aliquot, qui apud Coelestinos et Praedicatores Avenionenses asservantur: Incipit Prologus Hieronymi super Bibliothecam. Tot a nobis praemissa sunt testimonia ex ipso praesertim Hieronymo deprompta, ut omnibus planum fieret, veteris ac novi Testamenti volumina [Col. 0033D] ab eodem interprete in Latinum sermonem conversa, non incongrue vocari divinam Hieronymi Bibliothecam. Quod facilius nobis concedent litterati viri, cum noverint Bibliothecae Hieronymi nomen ab antiquis scriptoribus usurpatum fuisse ad designandas ejusdem Latinas sacrorum Bibliorum translationes. Exstat in nostra bibliotheca S. Germani a Pratis codex venerandae antiquitatis num. 15, in quo scriptor ad finem Epistolae ad Hebraeos haec apposuit: Lege cum pace Bibliothecam Hieronymi presbyteri Bethleem. Hujus scriptoris studium imitati, verbisque S. Doctoris prorsus adhaerentes; volumen praesens Divinae Hieronymi Bibliothecae titulo inscriptum esse curavimus: quippe quod omnia veteris ac novi Testamenti [Col. 0034A] volumina Latine ab eodem reddita complectatur. Plura de hujusmodi nomenclatura adjicere poteramus: nisi unus sufficeret nobis Hieronymus ad probationem ejus nominationis, qua cooptamus primum editionis nostrae volumen.

II. Studio ac exemplo Origenis provocatus Hieronymus, primum emendatissimam ad fidem Hexaplorum editionem Scripturae sacrae Latinis suis tribuere curavit: magis utile quid ex hoc, ut vocat, otio Ecclesiis boni venturum ratus, quam ex aliorum negotio. Audiendus ipse est praefatione in librum Job ex Graeco eloquio conversum: Si aut fiscellam, inquit, junco texerem, aut palmarum folia complicarem . . . . nullus morderet, nemo reprehenderet. Nunc autem quia juxta sententiam Salvatoris volo operari [Col. 0034B] cibum, qui non perit, et antiquam divinorum voluminum viam sentibus virgultisque purgare: mihi genuinus infigitur, corrector vitiorum falsarius vocor, et errores non auferre, sed serere. Tanta est enim vetustatis consuetudo, ut etiam confessa plerisque vitia placeant; dum magis pulchros habere volunt codices, quam emendatos. Integritati igitur ac sinceritati suae volumina sacra restituere satagebat Hieronymus, et hoc consilio omissa bene multa supplevit, vitiaque confessa, quamvis plerisque placerent, auferre non dubitabat. Ad originem enim Graecam revertens, ea quae vel a vitiosis interpretibus male reddita; vel a praesumptoribus imperitis emendata perversius, vel a librariis dormitantibus aut addita fuerant, aut mutata, impigre correxit. Hoc modo operabatur cibum qui [Col. 0034C] non perit, ac pro flabellis et sportellis aliorum monachorum, spiritualia haec et mansura dona Ecclesiae Dei tribuebat. Unde mentem suam aperiens sanctis mulieribus, ita scribit praefatione in Danielem: Obsecro vos, o Paula et Eustochium, fundatis pro me ad Dominum preces: ut quamdiu in hoc corpusculo sum, scribam aliquid gratum vobis, utile Ecclesiae, dignum posteris. Praesentium quippe judiciis non satis moveor: qui in utramque partem, aut amore labuntur, aut odio. Quid vero utilius Ecclesiae, quid magis dignum posteris quam divinorum Voluminum via sentibus virgultisque errorum purgata? Quid acceptum magis cunctis fidelibus in Christo quam integri ac immaculati codices divinae Scripturae? Itaque publicae hujus utilitatis intuitu curam in se suscepit [Col. 0034D] Hieronymus emendandi quaecumque librariorum incuria, vel injuria temporum, aut imperitia interpretum male irrepserant in exemplaria sacrorum Bibliorum Latinae Graecis deprompta. Post navatam autem Ecclesiae Christi tantam operam e LXX Translatorum interpretatione, ad perfectiora sese convertens novam ex Hebraeo Scripturarum editionem aggressus est, ut deinceps Latinis, non rivulos consectari, sed rerum fontes videre, cornicumque, id est, Judaeorum oculos ex ipsa veritate Hebraica configere liceret. Id animi habuisse se in vertendis e fonte Hebraeo sacris voluminibus testatur S. Doctor pluribus locis scriptionum suarum. Memorabilis est praecipue sententia isthaec lib. III Apologiae adversus [Col. 0035A] Rufinum: Tu Latinas Scripturas, inquit, de Graeco emendabis, et aliud Ecclesiis trades legendum, quam quod semel ab apostolis susceperunt: mihi non licebit post Septuaginta editionem, quam diligentissime emendatam ante annos plurimos meae linguae hominibus dedi, ad confutandos Judaeos etiam ipsa exemplaria vertere, quae ipsi verissima confitentur, ut si quando adversum eos Christianis disputatio est, non habeant subterfugiendi diverticula, sed suomet potissimum mucrone feriantur. Illudebant Judaei Christianos, et Ecclesiis Dei insultabant de falsitate Scripturarum propter Septuaginta Interpretes, quos in multis errasse contendebant. Ad retundendam igitur hostium calumniam profitetur Hieronymus praefatione in Isaiam, se in peregrinae linguae eruditione sudasse, [Col. 0035B] ne scilicet Judaei de falsitate Scripturarum Ecclesiis Dei diutius insultarent. Et ad Chromatium praefatione in Paralipomena: Nostri arbitrii putas, inquit, aut e pluribus judicare quid verum sit, aut novum opus in veteri opere cudere, illudentibusque Judaeis, cornicum, ut dicitur, oculos configere. Nemo est qui nesciat Sophronium aliquando a Judaeis illusum in disputando: hoc namque docuit Hieronymus praefatione in Psalterium suum ex Hebraeo Latine conversum, ita ad ipsum Sophronium scribens: Quia igitur nuper cum Hebraeo disputans, quaedam pro Domino de Psalmis testimonia protulisti, volensque ille te illudere, per sermones pene singulos, asserebat non ita haberi in Hebraeo, ut tu de Septuaginta Interpretibus opponebas: studiosissime postulasti, ut post Aquilam, et Symmachum, [Col. 0035C] et Theodotionem, novam editionem Latino sermone transferrem. Ex his manifestum nobis est ingratos prorsus ac iniquos fuisse Hieronymo eos omnes, qui objiciebant sanctum virum in Septuaginta condemnationem Scripturas sanctas interpretatum: neque vero in culpam vocari meruit, quod arma adversus hostes fidei Christianae sua versione subministraret Ecclesiis. Juste ergo hoc queritur ad finem secundi libri Apologiae suae adversus Rufinum: Unde me putabam bene mereri de Latinis meis, et nostrorum ad discendum animos concitare (quod etiam Graeci versum de Latino post tantos Interpretes non fastidiunt) inde in culpam vocor, et nauseanti stomacho cibos ingero. Ecquid in homine tutum sit, si innocentia criminosa est? Denique studium suum hoc [Col. 0035D] argumento malignis etiam lectoribus persuasum voluit: Quod si apud Graecos, post Septuaginta editionem, jam Christi Evangelio coruscante, Judaeus Aquila, et Symmachus, ac Theodotio judaizantes haeretici sunt recepti, qui multa mysteria Salvatoris subdola interpretatione celarunt: et tamen in habentur apud Ecclesias, et explanantur ab Ecclesiasticis viris: quanto magis ego Christianus, et de parentibus Christianis natus, et vexillum crucis in mea fronte portans, cujus studium fuit omissa repetere, depravata corrigere, et sacramenta Ecclesiae puro et fideli aperire sermone, vel a fastidiosis, vel a malignis lectoribus non debeo reprobari? Haec ipse praefatione in librum Job ex Hebraeo Latine redditum. Idem probat epist. 89 ad [Col. 0036A] Augustinum, cui suum studium commendabat his verbis: Ego enim non tam vetera abolere conatus sum, quae linguae meae omnibus emendata de Graeco in Latinum transtuli, quam ea testimonia, quae a Judaeis praetermissa sunt, vel corrupta, proferre in medium: ut scirent Nostri quid Hebraica veritas contineret. Si cui legere non placet, nemo compellit invitum. Bibat vinum vetus cum suavitate, et nostra musta contemnat, quae in explanationem priorum edita sunt: ut sicubi illa non intelliguntur, ex nostris manifestiora fiant. Rescripsit S. Augustinus ad Hieronymum, prorsus ita esse persuasus: De interpretatione tua, inquit, jam mihi persuasisti, qua utilitate Scripturas volueris transferre de Hebraeo, ut scilicet ea, quae a Judaeis praetermissa vel corrupta sunt, proferres in medium. [Col. 0036B] Caetera vide epist. 97 inter Hieronymianas. Restat igitur e supra jam allatis, Hieronymum non in suggillationem Septuaginta Interpretum; sed ad omnes Ecclesiae utilitates novam ex Hebraeo fonte edidisse versionem.

III. Cum autem sciret Hieronymus se non posse interpretari, nisi quod antea intellexerat, omnibus Graecorum ac Latinorum excultus disciplinis, Haebraeorum magistrorum limina terere, eorumque litteras studere coepit. Id abunde testatus est epist. 4 ad Rusticum monachum, docens amore virtutum vitia superanda: Dum essem juvenis, inquit, et solitudinis me deserta vallarent, incentiva vitiorum ardoremque naturae ferre non poteram. Quam cum crebris jejuniis frangerem, mens tamen cogitationibus aestuabat: [Col. 0036C] ad quam edomandam, cuidam fratri, qui ex Hebraeis crediderat, me in disciplinam dedi, ut post Quintiliani acumina, Ciceronis fluvios, gravitatemque Frontonis, et lenitatem Plinii, alphabetum discerem, et stridentia anhelantiaque verba meditarer. Quid ibi laboris insumpserim, quid sustinuerim difficultatis, quoties desperaverim, quotiesque cessaverim, et contentione discendi rursus incaeperim, testis est conscientia tam mea, qui passus sum, quam eorum qui mecum duxerunt vitam. Et gratias ago Domino, quod de amaro semine litterarum dulces fructus carpo. Hanc in discendo litteras Hebraicas difficultatem pistrinum vocat, dum sic in Danielem praefatur: Denique et ego adolescentulus post Quintiliani et Tullii lectionem, ac flores rhetoricos, quem me in linguae hujus pistrinum reclusissem, [Col. 0036D] et multo sudore, multoque tempore vix coepissem anhelantia stridentiaque verba resonare, et qua per cryptam ambulans, rarum desuper lumen aspicerem, impegi novissime in Danielem, et tanto taedio affectus sum, ut desperatione subita omnem laborem veterem voluerim contemnere. Verum adhortante me quodam Hebraeo, et illud mihi crebrius in sua lingua ingerente, Labor omnia vincit improbus; et qui mihi videbar sciolus inter eos, coepi rursum discipulus esse Chaldaicus. Et ut verum fatear, usque ad praesentem diem magis possum sermonem Chaldaicum legere et intelligere, quam sonare. Tantum operae ac laboris expertus est S. Hieronymus in discenda lingua Hebraica, propter anhelantia illa et stridentia verba, quae etsi intelligantur [Col. 0037A] a Latinis, vix tamen ea sonare possumus ad morem Judaeorum, quibus nativum est hujusmodi idioma barbarum. Unde idem Hieronymus lib. I Comment. in cap. III Epistolae ad Titum, causam tantae difficultatis edisserit dicens: Quod autem ait, genealogias et contentiones, et rixas, quae veniunt ex lege, devita: proprie pulsat Judaeos, qui in eo se jactant, et putant legis habere notitiam, si nomina teneant singulorum, quae quia barbara sunt, et etymologias eorum non novimus, plerumque corrupte proferuntur a nobis. Et si forte erraverimus in accentu, in extensione et brevitate syllabae, vel brevia producentes, vel producta breviantes, solent irridere nos imperitiae, maxime in aspirationibus et quibusdam cum rasura gulae litteris proferendis . . . . Si igitur a nobis haec nominum et [Col. 0037B] linguae idiomata, ut videlicet barbara, non ita fuerint expressa, ut exprimuntur ab Hebraeis, solent cachinnum attollere, et jurare se penitus nescire quod dicimus. Unde et nobis curae fuit omnes veteris legis libros, quos vir doctus Adamantius in Hexapla digesserat, de Caesariensi Bibliotheca descriptos, ex ipsis authenticis emendare, in quibus et ipsa Hebraea propriis sunt characteribus verba descripta, et Graecis litteris tramite expressa vicino . . . . ut non magnopere pertimescamus supercilium Judaeorum, solutis labiis, et obtorta lingua, et stridente, et rasa fauce gaudentium. Assiduum vero fuisse in litteris Hebraicis S. Doctorem manifeste declarant verba isthaec, quae in epitaphio Paulae matris scripta leguntur: Loquar et aliud, quod forsitan aemulis videatur incredibile. Hebraeam [Col. 0037C] linguam, quam ego ab adolescentia multo labore ac sudore ex parte didici, et infatigabili meditatione non desero, ne ipse ab ea deserar, discere voluit, et consecuta est, etc. Parum erat homini studiosissimo ac intelligentiae sacrorum Bibliorum cupidissimo, linguam Hebraeam multo sudore didicisse, nisi etiam opes suas in eo negotio experiretur. Ad perfectam enim obscurissimi libri Job intelligentiam doctorem adhibuit Hebraeum, quem non gratis accessisse, sed pecunia conductum asserit praefatione in eumdem Jobi librum: Memini me, inquit, ob intelligentiam hujus voluminis Lyddaeum quemdam praeceptorem, qui apud Hebraeos primus haberi putabatur, non parvis redemisse nummis: cujus doctrina an aliquid profecerim, nescio. Hoc unum scio, non potuisse me interpretari, [Col. 0037D] nisi quod ante intellexeram. Nulli ergo labori parcens, nec marsupio suo, linguae Hebraicae notitiam consecutus est non mediocrem; ita ut par esset Latino sermone extemplo exponere quaecumque Judaei Hebraice ipsi dictitarent. Cujus rei testem habemus praefationem in Tobiam, ubi docuit nos modum quo suam versionem Latinam edidit: Et quia, ait, vicina est Chaldaeorum lingua sermoni Hebraico, utriusque linguae peritissimum loquacem reperiens, unius diei laborem arripuit: et quidquid ille mihi Hebraicis verbis expressit, hoc ego, accito notario, sermonibus Latinis exposui. Quod utique per se ipsum numquam praestitisset, nisi probe et pulchre calluisset linguam Hebraicam: nam quis semidoctus aut rudis in lingua [Col. 0038A] Hebraica, loquentis Hebraei verba dictata simili facilitate in Latinum sermonem converteret? Satis ergo perspectum fit, Hieronymum sermonis Hebraei perfectam notitiam habuisse; etsi modestiae causa ipse alibi dixerit, se Hebraeorum sermonem ex parte didicisse, in Latino autem ab incunabulis inter grammaticos, et rhetores, et philosophos fuisse detritum. Neque vero negare potuit epistola 142, ad Damasum papam, ab Hebraeis multa didicisse: Est vir quidam, inquit, a quo ego plura didicisse me gaudeo, et qui Hebraeum sermonem ita elimarit, ut inter scribas eorum Chaldaeus existimetur. Ad Marcellam quoque epist. 130 fatetur nonnihil purioris Latinitatis amisisse propter usum idiomatis Hebraei sibi familiarem: Nos, ut scis, Hebraeorum lectione [Col. 0038B] detenti, in Latina lingua rubiginem obduximus, in tantum ut loquentibus quoque nobis stridor quidam non Latinus interstrepat. Unde ignosce ariditati, etc. In fine Commentariorum in Aggaeum prophetam, omnem eloquii venustatem perdidisse se dicit studio linguae Hebraicae: Obsecro te, lector, ut ignoscas celeri sermone dictanti, nec requiras eloquii venustatem, quam multo tempore Hebraeae linguae studio perdidi, etc. Idem Hieronymi studium probant Hebraea volumina ab eo descripta, vel collata cum interpretibus Graecis; nec non Palestinae provincia, quam perlustravit ac peragravit ob pleniorem intelligentiam Hebraicorum nominum, adscitis etiam Judaeorum eruditissimis magistris sibi sociis. Singula ordine suo prosequamur. Apud S. Damasum excusat [Col. 0038C] se tarditatis epist. 125, quod non statim ad ejus interrogata rescripserit alio opere detentus. Quid sit autem tale opus his verbis declaravit initio ejusdem epistolae: Interim tamen et ego linguam, et ille articulum, movebamus, cum subito Hebraeus intervenit, deferens non pauca volumina, quae de Synagoga quasi lecturus acceperat. Et illico: Habes, inquit, quod postulaveras: meque dubium, et quid facerem nescientem, ita festinus exterruit, ut omnibus praetermissis, ad describendum transvolarem: quod quidem usque at praesens facio. Hebraicis similiter detentus litteris, et contentione librorum assidua, breviorem dedit epistolam 74 ad Marcellam: Ut tam parvam, inquit, epistolam scriberem, causae duplicis fuit, quod et tabellarius festinabat, et ego alio opere detentus, hoc [Col. 0038D] quasi me occuparem. Quaeris quidnam illud sit, tam grande, tam necessarium, quo epistolicae confabulationis munus exclusum est. Jampridem cum voluminibus Hebraeorum editionem Aquilae confero; ne quid forsitan, propter odium Christi, Synagoga mutaverit: et ut amicae menti fatear, quae ad nostram fidem pertinet roborandam, plura reperio. Nunc a prophetis, Salomone, Psalterio, Regnorumque libris examussim recensitis, Exodum teneo, quem illi ELLESMOTH vocant, ad Leviticum transiturus: Vides igitur, quod nullum officium huic operi praeponendum est. In his studiis occupatus Romae vir sanctus, oculis insuper Judaeam contemplari voluit: quomodo enim Graecorum historias magis intelligunt [Col. 0039A] qui Athenas viderint; ita sanctam Scripturam lucidius intuebitur, qui Judaeam oculis contemplatus est, vel antiquarum urbium memorias, locorumque, et eadem vocabula, vel mutata cognoverit. Unde et Hieronymo curae fuit cum eruditissimis Hebraeorum hunc laborem subire, ut circumirent provinciam quam universae Christi Ecclesiae sonant. Ita ipse conceptis verbis ad Domnionem et Rogatianum praefatione in librum Paralipomenon, quibus item fassus est, numquam se in divinis voluminibus propriis viribus credidisse, nec habuisse magistram opinionem suam, sed ea etiam de quibus scire se arbitrabatur, interrogare solitum; quanto magis in iis super quibus anceps erat? Hoc vero confirmat argumento sequenti: Denique, inquit, cum a me nuper [Col. 0039B] litteris flagitassetis, ut vobis Paralipomenon Latino sermone transferrem; de Tiberiade legis quemdam doctorem, qui apud Hebraeos admirationi habebatur, assumpsi et contuli cum eo a vertice, ut aiunt, usque ad extremum unguem: et sic confirmatus ausus sum facere quod jubebatis. Quid amplius in viro studioso desiderari queat, certe non video. Omnem in rebus Hebraicis laborem insumit, sumptui non parcit, peregrinationes laboriosas subit, cum eruditissimis Judaeorum assidue sermonem confert; libros propria manu describit; contendit Graeca cum Hebraeis. Denique quid non, ut linguae sanctae intelligentiam consequeretur? Merito igitur aiebat supra: Et gratias ago Domino, quod de amaro semine litterarum dulces fructus carpo; id est, scientiam divinarum [Col. 0039C] Scripturarum, et sermonis Hebraei peritiam.

IV. Multarum igitur linguarum scientia insignis Hieronymus, et apud omnes eruditione sua celebratus; brevi a pluribus rogari coepit, ut libros sacros e fontibus Hebraeis in Latinum sermonem transferre vellet. Omnes praefatiunculae veteris Testamenti quarum ex parte exempla subjiciemus, huic rei testes sunt. Et superfluum est, quod in illis dictum invenitur, aliter quam ibi dictum est, scribere. Incipiamus igitur a Genesi, cujus prologus talis est: Desiderii mei desideratus accepi epistolas, qui quodam praesagio futurorum cum Daniele sortitus est nomen, obsecrantis ut translatum in linguam Latinam de Hebraeo sermone Pentateuchum nostrorum auribus traderem. Erat forte hic Desiderius sanctus ille presbyter [Col. 0039D] in Vasconia, qui cum Ripario auctor fuit luculenti operis editi ab Hieronymo pro sanctis martyrum reliquiis adversus Vigilantium. Auctores sunt hujus Dictatiunculae meae, inquit Hieronymus, sancti presbyteri Riparius et Desiderius, qui parochias suas vicinia istius scribunt esse maculatas, miseruntque libros per fratrem Sisinnium, etc. Nisi alium Desiderium fuisse credamus, honestum et eloquentem virum, cui S. Doctor scribebat epistolam 154, in qua etiam apparet, opuscula Hieronymi vehementer postulari ab eo, qui cum Daniele vaticinium habuerit. Sed quisquis fuerit iste Desiderius, qui Pentateuchum Latino sermone translatum ex Hebraeo filagitabat; certum videtur sanctum fuisse, nec [Col. 0040A] exiguum in Ecclesia meritis hominem. Finito Pentateucho, ad Jesum filium Nave, id est, ad Josue, et ad Judicum librum, ad Ruth quoque et Esther manum misit: quia hos libros Eustochio virgini Christi negare non potuit. Latine eos ex Hebraeo convertit post sanctae Paulae dormitionem, cujus antea precibus volumina quatuor Regum, in Latinum sermonem fuisse interpretatum non levis est conjectura in illis ultimis praefatiunculae verbis: Sed et vos famulas Christi rogo, quae Domini discumbentis pretiosissimo fidei myrro ungitis caput . . . . ut contra latrantes canes, qui adversum me rabido ore desaeviunt . . . . orationum vestrarum clypeos opponatis. Famulas Christi, non alias puto quam Paulam et Eustochium, Bethleem degentes aetatem cum Hieronymo. [Col. 0040B] Paralipomena, petente sanctissimo episcopo Chromatio, ad fontem Hebraeum Latinis sermonibus expressit: Si Septuaginta, inquit, Interpretum pura, et ut ab eis in Graecum versa est, editio permaneret, superflue me, Chromati, episcoporum sanctissime atque doctissime, impelleres, ut Hebraea volumina Latino sermone transferrem. Impellebat ergo sanctissimus atque doctissimus episcopus Hieronymum, ut omissis rivulorum tramitibus, ex ipsa veritate Hebraica libros sacros Latinis hominibus traderet. Pro libro Ezrae et Nehemiae similiter vertendo, Domnionem et Rogatianum Hieronymo institisse probant verba haec, quae in praefatione leguntur: Tertius annus est, quod semper scribitis atque rescribitis, ut Ezrae librum de Hebraeo transferam: [Col. 0040C] quasi non habeatis Graeca et Latina volumina; aut quidquid illud est, quod a nobis vertitur, non statim ab omnibus conspuendum sit. Certe in Ecclesia Christi non fuit tunc temporis vir Domnione celebratior illustri sanctitatis laude, ut testata res est pluribus epistolis Hieronymi, Augustini, ac Paulini; nec non Rufini, et Palladii scriptis. Rogatianus autem frater creditur ejusdem sanctissimi Patris et presbyteri Domnionis, qui veneranda canitie Christianis omnibus summo in honore erat, atque hospitalitatis officio Lot sui temporis appellari meruit. Tales habuit Hieronymus hortatores translationum suarum ex Hebraeo. Libros quoque Salomonis ex Hebraica veritate conversos, sanctis episcopis Chromatio et Heliodoro dedicavit: quorum deinde postulationibus [Col. 0040D] acquiescens, librum Tobiae Chaldaeo sermone scriptum Latine interpretatus est. Mirari non desino, ejus sunt verba, exactionis vestrae instantiam: exigitis enim ut librum Chaldaeo sermone conscriptum ad Latinum stylum traham. . . . feci satis desiderio vestro, non tamen meo studio. Arguunt enim nos Hebraeorum studia, et imputant nobis contra suum Canonem, Latinis auribus ista transferre. Sed melius esse judicans Pharisaeorum displicere judicio, et episcoporum jussionibus deservire, institi ut potui, etc. Sophronius, vir apprime eruditus, inter eos etiam numerandus venit, qui Hieronymum litteris impellebant ad hujusmodi translationes Latinas. Unde ad eumdem Sophronium de occasione versionis Psalterii [Col. 0041A] ex Hebraeo scribens, haec in praefatione comminiscitur: Quia igitur nuper cum Hebraeo disputans, quaedam pro Domino Salvatore de Psalmis testimonia protulisti: volensque ille te illudere, per sermones pene singulos asserebat non ita haberi in Hebraeo, ut tu de Septuaginta Interpretibus opponebas, studiosissime postulasti, ut post Aquilam, et Symmachum, et Theodotionem, novam editionem Latino sermone transferrem. Aiebas enim te magis interpretum varietate turbari, et amore quo laberis, vel translatione, vel judicio meo esse contentum. Unde impulsus a te, cui et quae possum, negare non possum, rursum me obtrectatorum latratibus tradidi: maluique te vires meas, quam voluntatem in amicitia quaerere. Certe confidenter dicam, et multos hujus operis testes citabo, me [Col. 0041B] nihil dumtaxat scientem de Hebraica veritate mutasse. Invitus denique et coactus Paulae matris ac Eustochii virginis quotidianis exactionibus, prophetarum tam majorum, quam minorum volumina latinitate donavit: id enim expresse conqueritur praefatione in Jeremiam, quam his verbis definitam esse voluit: Pro his omnibus maledicta ab aemulis praestolantes, quibus me necesse est per singula opuscula respondere. Et hoc palior, quia vos cogitis. Caeterum ad compendium mali rectius fuerat modum furori eorum silentio meo ponere, quam quotidie novi aliquid scriptitantem, invidorum insaniam provocare. Huc usque de tantis ac talibus exactoribus Hieronymianarum versionum dixisse sufficiat, ut ratum sit omnibus summam in Ecclesia Dei fuisse semper auctoritatem [Col. 0041C] voluminum Hebraicorum veteris Instrumenti, quod Latine redditum Ecclesiis dedicatum est, procurante ancillarum Christi, virorum doctorum, ac sanctissimorum episcoporum agmine.

Jam quod oppugnatores earumdem translationum spectat, si Augustinum excipias, nemo eorum qui non, stimulante invidia, sanctum opus capere, et Hieronymo detrahere studuerit. Ideo praefatione in Ezram de suis aemulis aiebat: Accedunt ad hoc invidorum studia, qui omne quod scribimus reprehendendum putant; et interdum contra se, conscientia repugnante, publice lacerant quod occulte legunt: intantum ut clamare compellar, et dicere: Domine, libera animam meam a labiis iniquis et a lingua dolosa. Nihil est quod manifestius invidorum illorum [Col. 0041D] vesaniam prodiderit, quam ea quae leguntur ad finem libri secundi Apologiae adversus Rufinum, ubi de supposita Hieronymo epistola abunde satis disputatur: Scribit frater Eusebius, inquit S. Hieronymus, se apud Afros episcopos, qui propter Ecclesiasticas causas ad comitatum venerant, epistolam quasi meo scriptam nomine reperisse: in qua agerem poenitentiam, et me ab Hebraeis in adolescentia inductum esse ut testarer, ut Hebraea volumina in Latinum verterem, in quibus nulla sit veritas. Quod audiens obstupui. . . Qui hoc ausus est facere, quid aliud non audeat? Bene quod malitia non habet tantas vires, quantos conatus. Perierat innocentia, si semper nequitiae juncta esset potentia; et totum quidquid cupit calumnia, praevaleret. [Col. 0042A] Et iterum: Ecquid in homine tutum sit, si innocentia criminosa est? Dormiente patrefamilias, inimicus homo zizania superseminavit. Exterminavit vineam aper de silva, et singularis ferus depastus est eam. Ego taceo, et litterae non meae loquuntur contra me. Ignoro crimen, et crimen in toto orbe confiteor. Heu mihi, mater mea, ut quid me genuisti, virum, qui judicer et discernar omni terrae? His inflammati invidiae facibus, ac nequitiae artibus instructi nebulones quidam oppugnabant translationes Hebraicas Hieronymi. Signifer eorum fuit Rufinus, etsi juraret se epistolam non scripsisse ad Afros sub nomine Hieronymi, in qua iste confiteretur inductum esse a Judaeis ut mendacia transferret. Inter gregales ejusdem Rufini, oppugnatorem quoque habuit Palladium Hieronymus; nam [Col. 0042B] hujus ipse meminit prooemio Dialogorum adversus Pelagianos, dicens: Palladius, servilis nequitiae, eamdem haeresim instaurare conatus est, et novam translationis Hebraicae mihi calumniam struere, etc. O felices S. Doctoris labores, qui numquam haereticis parcens, omni egit studio, ut hostes Ecclesiae, ejus quoque hostes fierent! Neque vero tot calumnias excogitarent Origenistae ad exitium sancti viri, nisi prius illorum errores publice redarguisset, scriptisque fregisset ipsorum superbiam. At licet hydra sibilaret; victorque Sinon incendia jactaret: magis sanctorum virorum charitate provocabatur ad studium, quam invidorum detractione et odio deterreretur. Tanto autem livore torquebantur propter translationem Hebraicam, tum Judaei, tum malevoli [Col. 0042C] Christiani, ut Hieronymum de medio tollere voluissent. Hinc Beda in sua epistola apologetica ejusmodi invidiae recordatus, ait: Quippe qui in tam necessaria divinae Scripturae translatione, pene a Latinis simul et Hebraeis est lapidibus oppressus. Ab Hebraeis quidem, quod eis, irridendi Christianos, et calumniandi pro codicibus mendosis occasio foret ablata: a Latinis autem, quod eis nova ei insolita, tametsi meliora, pro veteribus ingererentur et solitis. Quibus consonant ista quae leguntur apud ipsum Hieronymum praefatione in librum Josue: Quae enim audientis, vel legentis utilitas est, nos laborando sudare, et alios detrahendo laborare; dolere Judaeos, quod calumniandi eis et irridendi Christianos sit ablata occasio; et Ecclesiae homines id despicere, immo lacerare, unde adversarii torqueantur?

[Col. 0042D] Diverso prorsus ferebatur studio S. Augustinus, cum ab interpretatione Hebraeorum voluminum aliquando Hieronymum deterruit, eo scilicet animo, qui oculis Dei in fraterna dilectione non displicet. Quid igitur causae exstiterit ad deterrendum Hieronymum ab incepto opere Hebraicae translationis, amicissime ipsi suggerebat idem Augustinus epist. 71, ubi ait: Ego sane te mallem Graecas potius Canonicas nobis interpretari Scripturas, quae Septuaginta Interpretum perhibentur. Perdurum erit enim, si tua interpretatio per multas Ecclesias frequentius coeperit lectitari, quod a Graecis Ecclesiis Latinae Ecclesiae dissonabunt; maxime quia facile contradictor convincitur graeco prolato libro, id est, linguae notissimae. Quisquis [Col. 0043A] autem in eo quod ex Hebraeo translatum est, aliquo insolito permotus fuerit, et falsi crimen intenderit; vix aut numquam ad Hebraea testimonia pervenietur, quibus defendatur objectum. Quod si etiam perventum fuerit, tot Latinas et Graecas auctoritates damnari quis ferat? Huc accedit, quia etiam consulti Hebraei possunt aliud respondere: ut tu solus necessarius videaris, qui etiam ipsos possis convincere: sed tamen quo judice mirum si potueris invenire. Haec erant argumenta, quibus, sanctus sanctum impellebat ad interpretationem Graecorum codicum Septuaginta, praetermissis Hebraeorum voluminum fontibus; quia Latinis hominibus difficilis aut nullus erat accessus ad Hebraea testimonia comprobanda. At brevi utilitatem agnovit Hebraicae translationis Augustinus, accepta videlicet [Col. 0043B] Hieronymi responsione ad illas objectas difficultates. Unde usum ejus in Ecclesiis quamvis minime probaret, propter vitandam Christianae multitudinis perturbationem: fatetur tamen plurimis locis utiliorem ac praestantiorem esse versionem Scripturarum ex Hebraeo illa quae ad Graecorum codices primum edita erat: De interpretatione tua, inquit ad Hieronymum epistola octogesima secunda, jam mihi persuasisti, qua utilitate Scripturas volueris transferre de Hebraeis: ut scilicet ea, quae a Judaeis praetermissa, vel corrupta sunt, proferres in medium. . . . Ideo autem desidero interpretationem tuam de Septuaginta, ut et tanta Latinorum interpretum, qui qualescumque hoc ausi sunt, quantum possumus, imperitia careamus: et hi qui me invidere putant utilibus laboribus tuis, tandem aliquando, [Col. 0043C] si fieri potest, intelligant, propterea me nolle tuam ex Hebraeo interpretationem in Ecclesiis legi, ne contra Septuaginta auctoritatem, tamquam novum aliquid proferentes, magno scandalo perturbemus plebes Christi, quarum aures et corda illam interpretationem audire consueverunt, quae etiam ab apostolis approbata est. Idem sensit ipse Hieronymus, qui in epistola ad Sunniam et Fretelam concors invenitur Augustini jam verbis allatis, dum ait: Ex quo perspicuum est sic psallendum, ut nos interpretati sumus. Et tamen sciendum quid Hebraica veritas habeat. Hoc enim quod Septuaginta transtulerunt, propter vetustatem in Ecclesiis decantandum est, et illud ab eruditis sciendum propter notitiam Scripturarum. Et ad Sophronium praefatione in Psalterium Hebraicum: Nec hoc dico, [Col. 0043D] quod praedecessores meos mordeam, aut quidquam his arbitrer detrahendum, quorum translationem diligentissime emendatam, olim meae linguae hominibus dedi: sed quod aliud sit in Ecclesiis Christo credentium psalmos legere; aliud Judaeis singula verba calumniantibus respondere. Bene igitur Hieronymo convenit cum Augustino de interpretatione Septuaginta Seniorum in ecclesiis Christi legenda et decantanda propter antiquiores usus, quibus, nascentis Ecclesiae fides roborata est. Translationem vero Hebraicam praestantiorem esse sciebant ad intelligentiam Scripturarum: quare Audaci respondens Augustinus epist. 261 vocat eam perfectiorem: Psalterium, inquit, a sancto Hieronymo translatum ex Hebraeo non habeo. [Col. 0044A] Nos autem non interpretati sumus, sed codicum Latinorum nonnullas mendositates ex Graecis exemplaribus emendavimus. Unde fortassis fecerimus aliquid commodius quam erat, non tamen tale quale esse debebat. Nam etiam nunc, quae forte nos tunc praeterierunt, si legentes moverint, collatis codicibus emendamus. Ita illud quod perfectum est, tecum nos quoque requirimus. Clarius adhuc lib. IV Doctrinae Christianae cap. 7, num. 15, ubi de Hieronymianae interpretationis praestantia haec fassus invenitur: Non autem secundum Septuaginta Interpretes, qui etiam ipsi divino spiritu interpretati, ob hoc aliter videntur nonnulla dixisse, ut ad spiritalem sensum scrutandum magis admoneretur lectoris intentio: unde etiam obscuriora nonnulla, quia magis tropica, sunt eorum, sed sicut ex [Col. 0044B] Hebraeo in Latinum eloquium, presbytero Hieronymo utriusque linguae perito interpretante, translata sunt. Vides obscuriorem esse, Augustino testante, versionem Septuaginta Interpretum; planiorem vero ac intelligentiae magis accommodatam illam, quae nobis edita est ab Hieronymo, quamque Hebraicam vocamus, eo quod ex Hebraeo fonte derivata sit. Jam si libros Quaestionum in Heptateucum revolveris apud eumdem Augustinum, sexcenta tibi occurrent loca, in quibus versionem ex Hebraeo praefert Septuaginta Interpretibus, sive quod majorem habeat lucem, sive propter puriorem Scripturae contextum, quem Septuaginta additamentis pluribus interpolarunt. Exempli gratia, quaestione 19 in Judices, cum multa de Pharaone attulisset ex LXX Translatione, quae manifeste [Col. 0044C] interpolata dignoscuntur, ita difficultatem solvere voluit: Quod de Pharaone rege dictum intelligere debemus: cum haec historia illis temporibus conscripta credatur, quibus erant gesta illa recentia. Quid autem magnum eligi potuit quod prophetice diceretur, cum praeterita narrentur, taceanturque futura majora, et maxime necessaria? Proinde potius existimandum est Septuaginta Interpretes, qui auctoritate prophetica ex ipsa mirabili consensione interpretati esse perhibentur, haec addidisse, non tamquam futura praenuntiantes, sed quia illo tempore ipsi erant, quo facta esse meminerant, et in libris Regnorum legerant. Etenim Regum temporibus factum est. Quod ideo credibilius nobis visum est, quoniam inspeximus interpretationem, quae est ex Hebraeo, et hoc ibi non invenimus: sicut nec [Col. 0044D] illud quod dictum est de Jericho, etc. Unde apparet a Septuaginta interpositum, qui factum esse noverant. Prudenter quidem excusat in Septuaginta hujusmodi interpositiones et perturbationes contextus sacri; sed ingenue fatetur multa ab eis fuisse addita, quae completa viderant suo tempore; etsi ab hagiographis auctoribus posita minime reperirentur. Ad solvendas itaque quascumque quaestiones sibi propositas elibris canonicis, interpretationem Hieronymianam, quae est ex Hebraeo, ubique testem adhibet. Quare saepius eum sic disserentem audias: Sed neque ulla Hebraica veritate ista solvitur quaestio; et ibidem quaest. 152 in Genesim: Qui omnes annumerantur sexaginta sex hominibus, cum quibus Jacob in Aegyptum, etiam [Col. 0045A] secundum Hebraicam veritatem perhibetur intrasse. Hebraicam veritatem vocat cum Hieronymo Latinam ejusdem translationem ad Hebraeorum volumina concinnatam. Et hanc tanta fide in suo Speculo secutus est Augustinus, ut nihil prorsus in illud congesserit praeter ipsissima verba quae leguntur in Latina Instrumenti veteris interpretatione ab Hieronymo edita juxta Hebraicam veritatem. Audiendus est super hac re Domnus Thomas Blampin (cui gratis animis acceptam referimus editionem novam operum S. Augustini). Is enim in librum Speculi lectorem praemonuit, dicens: Porro cum ad vulgi usum istud pium opus compararet S. Doctor, eo noluit nisi faciliores intellectu praeceptiones comprehendi. Quo etiam consilio adductum credimus, [Col. 0045B] ut versione uteretur non ex Graeco LXX, quam sequi solebat, sed ex Hebraeo, quod hanc demum comperisset esse illa multis in locis planiorem. Nam hoc nomine eam aliquoties laudat in postremis suis libris Quaestionum in Heptateuchum, etc. Quis nunc contentiosus adducto supercilio inficiabitur, translationem Hebraicam S. Hieronymi ab Augustino laudatam fuisse, ac Septuaginta Interpretibus demum antepositam? At de usu versionis Hieronymianae apud Afros, ac de Speculo S. Augustini iterum dicturi nihil amplius de illis hic adjiciemus.

V. Difficile est, inquit Hieronymus, senis mutare linguam, et canescentem jam mundum ad initia retrahere parvulorum. Quis enim doctus pariter, vel indoctus, cum in manus volumen Scripturarum assumpserit, [Col. 0045C] et a saliva; quam semel imbibit, viderit discrepare quod lectitat, non statim erumpat in vocem, interpretem novum clamitans esse falsarium et sacrilegum, qui audeat aliquid in veteribus libris tollere, addere, mutare, corrigere? Adversus hanc invidiam praecavere se Hieronymus studuit in nova editione Latina sacrorum Bibliorum: et ne multum a lectionis Latinae consuetudine discederet: ita calamo temperavit, ut iis tantum, quae sensum mutare videbantur, correctis, reliqua saepius manere pateretur, ut ante fuerant. Id ipse profitetur in epistola ad Sunn. et Fretel. cum de antiquo interprete Latino sermonem instituit: Sed sciendum, inquit, quod ubicumque in Graeco scriptum est, glorificate, Latinus interpres, magnificate, transtulerit, secundum illud [Col. 0045D] quod in Exodo dicitur: Cantemus Domino, gloriose enim magnificatus est. Pro quo in Graeco scribitur, glorificatus est: sed in Latino sermone si transferatur, fit indecora translatio. Et nos emendantes olim Psalterium, ubicumque sensus idem est, veterum interpretum consuetudinem mutare noluimus, ne nimia novitate lectoris studium terreremus. Et infra de eodem verbo honorificabit, vel glorificabit, idem quoque replicat, dicens: Noluimus ergo immutare quod ab antiquis legebatur, quia idem sensus erat. . . sed et in hoc nulla est sensus mutatio: et nos antiquam interpretationem sequentes, quod non nocebat, mutare noluimus. Difficiliora vero et obscura libri Ecclesiastae in modum commentarioli edisserens, novitatis etiam nimiae invidiam [Col. 0046A] declinare sollicitus: ita prooemio in eumdem Commentarium aiebat: Hoc breviter admonens, quod nullius auctoritatem secutus sum; sed de Hebraeo transferens, magis me Septuaginta interpretum consuetudini coaptavi, in his dumtaxat, quae non multum ab Hebraicis discrepabant. Interdum Aquilae quoque, et Symmachi, et Theodotionis recordatus sum, ut nec novitate nimia lectoris studium deterrerem, nec rursum contra conscientiam meam, fonte veritatis omisso, opinionum rivulos consectarer. Praefatione tamen in librum Job ex Hebraeo in Latinum eloquium translatum, asserit nullum de veteribus interpretem fuisse se secutum: Haec autem translatio, inquit, nullum de veteribus sequitur interpretem, sed ex ipso Hebraico, Arabicoque sermone, et interdum Syro, nunc verba, [Col. 0046B] nunc sensus, nunc simul utrumque resonabit. Translationem certe Jobi Hebraicam quisquis conferre voluerit cum ea quae ad Graecos codices edita erat ab eodem Hieronymo: ita inter se discrepantes reperiet, ut saepius cogatur apud se cogitare, num in utroque exemplari eadem sit Scripturae narratio, num unus historiae sacrae contextus? In Psalmorum autem libro, etsi multa diversa sint, plurima nihilominus inveniuntur mutuata ab antiquo interprete Latino, id est, immutata in Psalterio Hieronymi Hebraico: sicque in caeteris libris tum Legis, tum prophetarum, observatum dignoscet studiosus lector, qui cum nova Hieronymiana translatione partes superstites antiquae Latinae, seu Italicae versionis contendere voluerit. Exempla hujusmodi lectionum suppeditat collectio [Col. 0046C] canticorum Scripturae sacrae, quae ad finem Psalterii Hieronymiani, ex nova ac veteri editione Latina proposuit doctus vir Carus, qui Romae ante paucos annos multa antiquitatis sacrae monumenta studiosissime conquisivit, et typis mandari curavit. Consuetudini igitur veterum interpretum ita se attemperabat Hieronymus, ut tamen fontem veritatis non omitteret, rivulos consectatus. Hoc est, ubi nullum erat sensus aut intelligentiae damnum, facile antiquam sequebatur Latinam translationem, ne novitate verborum perpetua lectoris studium deterreret.

Porro indecoras vitabat semper Scripturarum interpretationes, nec cum Augustino bene ipsi convenit in hac parte. Sanctus quippe Augustinus soloecismos ac barbarismos, caeteraque locutionis Latinae vitia [Col. 0046D] contemni voluit, quae sano intellectui nihil detrahunt: et ideo lib. III de Doctrina Christiana mallet cum barbarismo legi, Non est absconditum a te ossum meum, quam, os meum, quod est minus apertum, quia magis Latinum. Contra sanctus Hieronymus apertissima haec locutionis vitia monet esse vitanda, ubi unus est Scripturae sensus. Et nos, inquit epist. 135, hoc sequimur, ut ubi nulla est de sensu mutatio, Latini sermonis elegantiam conservemus. Iterum paulo post: Eadem igitur interpretandi sequenda est regula, quam saepe diximus: ut ubi non sit damnum in sensu, linguae in quam transferimus, et proprietas conservetur. Quae sit autem interpretandi regula, quam sequendam hic docet, abunde demonstravit [Col. 0047A] initio ejusdem epistolae, dicens: Et sciendum, quod si voluerimus dicere, Domine, quis incolet tabernaculum tuum . . . perdet : et dum interpretationis sequimur, omnem decorem translationis amittimus. Et hanc esse regulam boni interpretis, ut linguae alterius, suae linguae exprimat proprietate. Quod et Tullium in Protagora Platonis, et in Xenophontis, et in Demosthenis contra Aeschinem oratione fecisse convincimus, et Plautum, Terentium, Caeciliumque eruditissimos viros, in Graecis Comoedis transferendis. Nec ideo quis Latinam linguam angustissimam putet, quod non possit verbum de verbo transferre, cum etiam Graeci pleraque nostra circuitu transferant, et verba Hebraica non interpretationis fide, sed linguae suae proprietatibus nitantur exprimere. [Col. 0047B] Denique eadem semper adnectens epist. 101, ad Pammachium, translationes verbis nimis obstrictas, putidas vocat et . Horatius, inquit, vir acutus et doctus hoc idem in arte poetica erudito interpreti praecepit: Nec verbum verbo curabis reddere fidus Interpres. Terentius Menandrum, Plautus et Caecilius veteres comicos interpretati sunt. Numquid haerent in verbis, ac non decorem magis et elegantiam in translatione conservant? Quam vos veritatem interpretationis, hanc eruditi nuncupant. Laudat ibidem sanctum Hilarium, qui homilias in Job, et in Psalmos tractatus plurimos in Latinum vertit e Graeco: quia non assedit litterae dormitanti, nec putida rusticorum interpretatione se torsit; sed quasi captivos sensus in suam linguam victoris jure [Col. 0047C] transposuerit. Aquilam vero projicit, proselytum et contentiosum interpretem, qui non solum verba, sed etymologias quoque verborum transferre conatus est. Cujus interpretationis vitia ac ostendit aliquot exemplis, non sustinens importunam illam diligentiam, qua non appendere se verba, sed ea numerare lectori oportere putavit Judaeus interpres. Nec propterea quis adducatur, ut credat Hieronymum omnem circa verba diligentiam interpretum, ac sollicitudinem aspernari, neque illis quidquam credidisse inesse momenti ad nativos auctorum sensus exprimendos. Eos igitur potissimum castigat S. doctor, quos nimio verborum studio sciebat sententias ipsas pervertere. Non debemus, inquit ad Sunn. et Fret., sic verbum de verbo exprimere, ut [Col. 0047D] dum syllabus sequimur, perdamus intelligentiam. Tum epist. 101 jam laudata, ad Pammachium: Alii syllabas aucupentur et litteras, tu quaere sententias. Servile hoc vertendi genus insectatur tantum sanctus Hieronymus, nec eos culpare voluit qui verbum edunt de verbo; sed qui violenter, interpretantur, sensum relinquentes auctoris. Hoc vero interpretationis vitium plane cum Hieronymo respuunt viri litterati omnes, ac summi pontifices in suis epistolis. Praeclare [Col. 0048A] enim Gregorius Magnus haec habet lib. VIII, epist. 42: Indicamus praeterea, quia gravem hic difficultatem interpretum patimur. Dum enim non sunt, qui sensum de sensu exprimunt, sed transferre proprietatem semper volunt, omnem sensum dictorum confundunt. Unde agitur ut ea quae translata fuerint, nisi cum gravi labore intelligere nullo modo valeamus. Idem et Nicolaus papa in epistola ad Michaelem imperatorem: Si Latinam linguam, inquit, ideo barbaram nuncupatis, quoniam a translatoribus in Graecam dictionem mutata barbarismos generat, non linguae Latinae, sed culpa est, ut opinor, interpretum qui, quando necesse est, non sensum e sensu, sed violenter verbum edere conantur e verbo. Ad sensus vero divinae Scripturae exprimendos adeo attentus fuit ac religiosus [Col. 0048B] Hieronymus, ut ab eis legibus quas commemoravi, se ipse saepissime absolverit. Unde monuit nos lib. XII Commentariorum in cap. XL Ezechielis, se non omnia vitia sermonis vitasse, quamvis ea probe novisset: Illud autem semel monuisse sufficiat, ait, nosse me cubitum et cubita neutrali appellari genere: sed pro simplicitate, et facilitate intelligentiae, vulgique consuetudine, ponere et genere masculino. Non enim curae nobis est vitare sermonum vitia, sed Scripturae sanctae obscuritatem quibuscumque verbis disserere. Verborum etiam compositionem ac flores sermonis vocat siliquas epist. 146, ad Damasum papam: Non ambigo, quin inculta tibi nostrae parvitatis videatur oratio: sed saepe causatus sum, expoliri non posse sermonem, nisi quem propria manus limaverit. Itaque [Col. 0048C] ignosce dolentibus oculis, id est, ignosce dictanti, maxime cum in Ecclesiasticis rebus non quaerantur verba, sed sensus, id est, panibus sit vita sustentanda, non siliquis. Paulinum tandem cum hortaretur epistola 103, ut sese in studium divinarum litterarum insinuaret, noluit virum eloquentem offendi simplicitate sermonis Scripturarum: Nolo, inquit, offendaris in Scripturis sanctis simplicitate et quasi vilitate verborum: quae vel vitio interpretum, vel de industria sic prolata sunt, ut rusticam concionem facilius instruerent: et in una eademque sententia aliter doctus, aliter audiret indoctus. Ex his, ni fallor, planum fit, Hieronymum elegantiam et venustatem Latini sermonis in suis translationibus conservasse, ubi nulla erat de sensu mutatio: nec omnibus tamen interdixisse sermonum [Col. 0048D] vitiis, cum propter intelligentiae facilitatem, et vulgi consuetudinem incultum quid retinendum fuit. Fastidiosam igitur ineptorum interpretum severitatem et ad verba vitiosam adhaesionem exagitat, plurimis locis vocans: simplicem vero saepius stylum imitatus est, quia in Scripturis sacris simplicium corda doceri voluit, non aures curiosorum demulceri. At de his hactenus.



PROLEGOMENON II. De tempore translationum Hieronymi, et earum usu in Ecclesia.
[Col. 0047]

Diverso tempore, nec servato sacrorum librorum ordine suas versiones edidit Hieronymus. II. Apud Graecos [Col. 0049] ac Latinos statim lectitari coeperunt. III. Hieronymi translationibus utebantur coaetanei scriptores. IV. Tempore Gregorii Magni Ecclesia Romana, nova ex Hebraeo, et antiqua ex Graeco editione usa est. V. Galliarum praesertim Ecclesiae Hieronymianas versiones caeteris anteponebant. VI. Ecclesia catholica versionem Latinam Hieronymi publico decreto authenticam declaravit, et eam in suos usus adhibendam decrevit.

[Col. 0049A] I. Nemo studiosorum est, qui nesciat translationes librorum sacrorum Latinas diverso tempore, et quasi tumultuario ordine conditas fuisse ab Hieronymo. Non enim temere, aut sua sponte interpretabatur volumina Scripturarum; sed ut erat ab amicis rogatus, vel a sanctis episcopis jussus. Fuere autem qui sanctum doctorem impellerent ad suscipiendam prophetarum translationem, antequam Pentateuchi libros Latinitate donasset: erant et qui Samuelis ac Malachim, id est, quatuor Regnorum volumina Latine reddenda procurarent, ante alias Scripturae sacrae quascumque interpretationes. Hinc contigit, ut nulla sacri canonis servata serie, omnia in Romanum sonum promiscue converterit [Col. 0049B] Hieronymus.

Quod igitur spectat ejus juxta Septuaginta Interpretes translationem, sciendum est, Psalterium ante caetera ab eo fuisse emendatum, cum Romae positus erat tempore Damasi papae, longeque post in Bethleemitico secessu monitus a Paula et Eustochio, antiquum errorem plus valere, quam novam emendationem, secundis curis ex eodem Psalterio renascentes velut spinas eradicare instituit. In qua etiam posteriori emendatione obelos addidit et asteriscos, quibus lectoris admoneretur intentio, aliquando plus, interdum minus esse apud Septuaginta, quam in textu Hebraico. Porro castigationem Psalmorum priorem elaboratam credimus circa annum Christi trecentesimum octogesimum secundum, [Col. 0049C] vel octogesimum tertium. Tunc namque celebris Romae apud omnes habebatur scientia divinarum Scripturarum, et familiares cum sancto pontifice Damaso conferens sermones, facile ab eo rogari potuit, ut Psalterium mendis expurgaret. Quod quidem licet cursim, magna tamen ex parte correxit. Bethleem postea aetatem degens aliquo annorum intervallo post obitum sancti Damasi, secundam eamque diligentiorem in se suscepit curam castigandi Psalterii. Id vero fieri non potuit nisi post annum Christi trecentesimum octogesimum quartum: quod breviter demonstrare conabimur ex Epistola 99, ad Asellam scripta in portu Romano. Pene triennium cum Romanis vixit sanctus Doctor, divinos libros, ut poterat, nonnullis saepe disserens: ab iis vero discessit [Col. 0049D] Jerosolymam regressurus post mortem S. Damasi papae, quae cum mense Octobri anni trecentesimi octogesimi quarti evenerit, Hieronymus autem Roma profectus sit mense Augusto, ut ipse testatur lib. III Apologiae adversus Rufinum, necesse est Psalterii posteriorem emendationem, non solum post annum 384 et obitum sancti Damasi fuisse susceptam, sed aliquot etiam decursis annis ex illo tempore, quo navem in Romano portu securus ascendit cum sancto Vincentio presbytero, et adolescente [Col. 0050A] fratre, et aliis monachis, qui Jerosolymae postea commorati dicuntur. Nam initio praefationis suae in hanc posteriorem Psalmorum ex LXX castigationem, recordatus prioris emendationis dicit se eam dudum absolvisse: Psalterium, inquit, dudum Romae positus emendaram, etc. Dudum autem, ut de parvo, sic etiam de longinquo tempore dicitur. Quod si de tempore longinquo intelligamus, facile post annos sex vel octo illam perfectam esse existimabit, quisquis ad tempus primae emendationis recurrens, gradum stiterit in anno Christi trecentesimo octogesimo tertio, in quo verisimile est Psalterium ab Hieronymo fuisse primum Romae emendatum. Pro prima itaque Psalmorum Latinorum castigatione, [Col. 0050B] quae cursim a S. Doctore facta dicitur, annus Christi 383, vel 384, assignandus venit: pro altera vero, quae habuit asteriscos + et obelos ÷, annus assignari potest 389, aut 390. Certe posterior haec emendatio serius protrahi non valet quam in annum Christi trecentesimum nonagesimum: quia Psalterii Hebraici translatio Latina ab Hieronymo absoluta est anno 390 vel 391; ea autem versio seu emendatio, quae e codicibus Graecis derivata erat, semper praecessit tempore aliam, quam vocamus Hebraicam, eo quod ex Hebraica veritate nata sit. Lectorem proinde monitum velim, notas chronologicas quas apposuimus in fronte utriusque emendationis Psalterii, tum Romani, tum Gallicani, nihil aliud innuere praeter tempus indefinitum. Etenim cum [Col. 0050C] diximus Psalterium Romanum fuisse ab Hieronymo emendatum circa annum Christi 382, ita accipiendum est, ut ante talem annum hujusmodi emendatio non fuerit instituta; quandoquidem Hieronymus venit Romam cum sanctis episcopis Paulino et Epiphanio sub finem ejusdem anni 382. De posteriori emendatione similiter statuendum; neque vero potuit adornari nisi post annum Christi 384, id est, post obitum sancti Damasi papae, cum Jerosolymam regressus esset sanctus vir Hieronymus, et concito gradu suam Bethleem remeasset. Ocius autem an tardius absoluta sit post reditum S. Hieronymi, judicium ferant illi, quibus forsan non placuerint conjecturae nostrae suprapositae. Caeterum de hoc Psalterio a se emendato haec habet Hieronymus [Col. 0050D] in fine lib. II Apologiae adversus Rufinum: Psalterium quoque, quod certe emendatissimum juxta Septuaginta Interpretes nostro labore dudum Roma suscepit, rursum juxta Hebraicum vertens, praefatione munivi, etc. Plura adhuc videsis in admonitione nostra ad utrumque Psalterium Hieronymi, Romanum, et Gallicanum hodie nuncupatum.

Dedit etiam S. Hieronymus Latino sermoni alios Scripturae sacrae libros juxta Septuaginta interpretationem, quos obelis et asteriscis distinxit. An vero [Col. 0051A] singula volumina Instrumenti veteris hoc modo converterit in Latinum, seu potius emendaverit ex Origenis Hexaplis, nonnihil ambiguum videtur. Pro eo maxime faciunt quae leguntur multis in locis ejus scriptionum, ubi generatim de omnibus libris versionis LXX id affirmare visus est egregius ipse Doctor: nam lib. II Apologiae adversus Rufinum vindicat se ab ejusdem reprehensione et objectis, dicens: Egone contra Septuaginta Interpretes aliquid sum locutus, quos ante annos plurimos, diligentissime emendatos, meae linguae studiosis dedi, quos quotidie in conventu fratrum edissero, quorum Psalmos jugi meditatione decanto? etc. Idem legimus praefatione in Paralipomenon libros. In epistola 28, ad Lucinium, ita quoque scribit de Septuaginta Interpretibus Latine [Col. 0051B] redditis: Septuaginta Interpretum editionem et te habere non dubito, et ante annos plurimos diligentissime emendatam studiosis tradidi. Emendatam tantum hic dicit editionem se tradidisse Latinis: at in epistola 135, ad Sunniam et Fretelam, versionem appellat: autem ista, hoc est communis editio, inquit, ipsa est quae et Septuaginta. Sed hoc interest inter utramque, quod pro locis et temporibus, et pro voluntate scriptorum, vetus corrupta editio est. Ea autem quae habetur , et quam nos vertimus, ipsa est quae in eruditorum libris incorrupta et immaculata Septuaginta Interpretum translatio reservatur. Sed rursus lib. III Apologiae adversus Rufinum nomine emendationis auditur: Mihi non licebit, post Septuaginta editionem, quam diligentissime emendatam [Col. 0051C] ante annos plurimos meae linguae hominibus dedi, etc. Haec sunt praeter alia quibus probari potest ex ipso Hieronymo, cuncta editionis Graecae volumina ab eodem fuisse Latine conversa seu emendata juxta Hexaplorum veritatem. Contra vero militant plurima eaque validissima argumenta. Primum petitur ex silentio sancti Hieronymi qui, caeteris omnibus praetermissis, sex tantum librorum juxta Septuaginta emendatissimorum (jam enim reliquos libros amiserat fraude cujusdam) meminit adversus Rufinum, et aliquot locis praefationum in suam editionem ex Hebraeo. Sex volumina speciatim ab eo recensita ista sunt, liber Job, liber Psalmorum, libri tres Salomonis, Proverbia, Ecclesiastes, Canticum Canticorum, et liber Paralipomenon. His exceptis, [Col. 0051D] nullum alium Scripturae sacrae librum, ut sciam, dicit in praefationibus se eum Latinis tradidisse emendatum juxta LXX cum obelis et asteriscis. Deinde idem manifesto probari videtur ex quatuor solum praefatiunculis, quae nobis supersunt in supra dictos libros. Nam congeries cunctarum praefationum B. Hieronymi, quam habemus separatim in nonnullis antiquissimis monumentis, ac in corpore Bibliorum tum editorum, tum manuscriptorum, quatuor solummodo retinet prologos duplices in volumina sacra, nempe in libros Jobi, Davidis, Salomonis et in Paralipomena. Reliqui, ipso advivente Hieronymo, perierant, aut certe eum latebant. Quare autem a librariis omitterentur reliquae Hieronymi praefationes, si quae fuissent editae [Col. 0052A] cum hujusmodi libris versis vel emendatis juxta LXX Interpretes, nulla potest alia assignari ratio, quam quae movet ut credamus quatuor tantum in schedulis sancti Doctoris fuisse repertas. Unus prae cunctis Cassiodorus omnes memorat. Tertio scriptores veteres, quos usque in hanc diem legi, non recordantur aliorum librorum juxta LXX editorum ab Hieronymo: immo sanctus Augustinus diligentiam ejus admiratus in editione libri Job secundum eosdem LXX (ignorabat Augustinus Hieronymum hoc jam fuisse labore perfunctum), adhortatur illum ut Graecas canonicas Scripturas, quae Septuaginta Interpretum auctoritate perhibentur, interpretetur Ecclesiae Latinae: Per hoc, inquit, plurimum profueris, si eam Graecam Scripturam, quam Septuaginta [Col. 0052B] operati sunt, Latinae veritati reddideris, quae in diversis codicibus ita varia est, ut tolerari vix possit, et ita suspecta ne in Graeco aliud inveniatur, ut inde aliquid proferri aut probari dubitetur. Ea vero scribebat Augustinus epistola 71, cum jam laberetur annus a Christi nativitate 403. Ex quo intelligimus haud improbabili conjectura, quosdam tantummodo libros Scripturae Graecae, seu Septuaginta Interpretum, Latine fuisse conversos ac Graecae fidei redditos ab Hieronymo. Verum inspectis diligentius Augustini ac Hieronymi ultro citroque datis epistolis, exploratum nobis est, Hieronymum universa Scripturarum veteris Instrumenti volumina, emendata juxta Hexaplorum fidem Latinis tradidisse: etsi paucissima, nebulonis cujuspiam fraude aliisve temporum [Col. 0052C] injuriis, ad posteros pervenerint. Monebat anno Christi 404 Augustinum Hieronymus, vetera editionis LXX Interpretum exemplaria emendata, de Graeco in Latinum transtulisse linguae suae hominibus. Quare hanc Hieronymi translationem, seu emendationem editionis Septuaginta, ad se transmittendam postulat Augustinus anno sequenti: Deinde nobis, inquit epist. 82, mittas, obsecro, interpretationem tuam de Septuaginta, quam te edidisse nesciebam, etc.; ad quod respondet Hieronymus epist. 94, apud Aug. 172: Grandem Latini sermonis in ista provincia notariorum patimur penuriam: et idcirco praeceptis tuis parere non possumus, maxime in editione Septuaginta, quae asteriscis verubusque distincta est. Pleraque enim prioris laboris, fraude cujusdam, amisimus. Haec perpaucis annis [Col. 0052D] ante obitum suum scribebat S. Hieronymus, anno scilicet 416 ineunte. Unde proclive est credere, ab eo minime restituta fuisse volumina illa, quae de Septuaginta editione fraus ipsi suppilarat. Ita res si se habuerit, nihil mirum est quod e tot voluminibus de Graeco in Latinum eloquium conversis, sex tantum nobis supersint. Caeterum librorum hujusmodi editionem cum asteriscis et obelis, intra quinquennium perfectam esse oportet, ab anno Christi scilicet 385 exeunte, ad annum 390 vel 391 ineuntem. Quia anno Domini 391 posterior translatio Jobi et Salomonis absoluta fuit ab eodem Hieronymo, ut infra dicetur.

Praepostero similiter ordine atque confuso, ut antea [Col. 0053A] monuimus, Canonem Hebraicae veritatis Latine interpretari coepit, et, Christo adjuvante, complevit. Non enim a primo usque ad novissimum juxta ordinem quo ibidem leguntur; sed ut potuit et ut rogatus fuit, ita libros Hebraeorum in Latinum sermonem transtulit. Samuelis et Malachim volumina primo Paulae ejusque filiae Eustochio . Secundo prophetas omnes, majores atque minores sedecim eisdem delegavit. Tertio circa idem tempus Sophronio roganti Psalterium de Hebraeo translatum, Graece convertendum tradidit. Quarto petentibus Chromatio et Heliodoro episcopis, libros Salomonis ex Hebraica veritate convertit in linguam Latinam. Quinto recurrens ad principium Canonis, librum Geneseos, et reliquos Pentateuchi interpretatus [Col. 0053B] est, obsecrante Desiderio suo. Libros denique Josue, Judicum, Ruth, ac Esther Eustochio virgini negare non potuit: uti nec Paralipomena Chromatio. Sed ut tempus suum singulis voluminibus, quantum scire nobis licet, praefinitum sit, hisce notis ac characteribus chronologicis illud designare curavimus.

Ante alios igitur libros Canonis Hebraei, Latine primum edidit volumina Samuelis et Malachim, quae hodie quatuor Regum libros vocamus. Quod statim persuasum erit lectori studioso, ut praefationem huic editioni praefixam perlegere voluerit. Nam prologus iste in libros Regum dicitur Principium galeatum, quod possit omnibus libris, quos de Hebraeo Hieronymus vertebat in Latinum, convenire: Hic prologus Scripturarum, inquit, quasi galeatum principium, [Col. 0053C] omnibus libris, quos de Hebraeo vertimus in Latinum, convenire potest, Galeatum dicit principium, quod caput suarum versionum defenderet adversus aemulos suos: sive quod priori translationi suae ex Hebraeo praefixa sit, et quasi generalis prologus in Scripturas a se versas praemittatur. Idipsum manifeste declarant ejusdem prologi verba isthaec: Lege ergo primum Samuel et Malachim meum, inquam, meum. Quidquid enim crebrius vertendo et emendando sollicitius et didicimus, et tenemus, nostrum est. Primum legi voluit volumina Regum, quia haec ante caetera converterat de Hebraeo in Latinum sermonem: aliter utique dicturus, si quae aliae veteris Instrumenti interpretationes praecessissent. Exemplaria hujus prioris translationis Romae inveniebantur apud Domnionem ante [Col. 0053D] annum Christi 393, quo scripta perhibetur epistola 52, ad Pammachium; ubi conceptis verbis id affirmavit Hieronymus: Miseram, inquit, quaedam inprophetas duodecim sancto Patri Domnioni, Samuel quoque et Malachim, id est, quatuor Regnorum libros, etc. Et ne longius evagari contingat, quid de Jobo, quid de sedecim prophetis ibidem dictum legamus, breviter afferre non abs re sit. De Jobo quidem ita habet eadem Epistola ad Pammachium: Transtuli nuper Job in linguam nostram; cujus exemplar a sancta Marcella, consobrina tua, poteris mutuari. Lege eumdem Graecum et Latinum, et veterem editionem nostrae translationi compara; et liquido pervidebis, quantum distet inter veritatem et mendacium. [Col. 0054A] De prophetarum voluminibus prius meminerat his verbis: Libros sedecim prophetarum, quos in Latinum de Hebraeo sermone verti, si legeris, et delectari te hoc opere comperero, provocabis nos etiam caetera clausa armario non tenere. Armario clausa tunc temporis tenebat praeter jam dictas versiones, Psalmorum translationem Sophronio nuncupatam, et libros Salomonis, quos diximus dedicasse Chromatio et Heliodoro. Caetera volumina veteris Testamenti nondum erant de Hebraeo Latine conversa: quamvis ipse scribat anno Christi 392, quando contexuit catalogum de Scriptoribus Ecclesiasticis, se Instrumentum vetus juxta Hebraicum transtulisse. Quae si non nemo de singulis libris intelligenda putavit, multum a vero eum discedere necesse est: quia ex epistola ad Lucinium, [Col. 0054B] et ex praefatione in librum Josue exploratum habemus, Pentateuchi translationem, atque trium aliorum voluminum, quorum in eodem prologo meminit, non fuisse absolutam ante exitum S. Paulae matris, id est, annum Christi 404. Liber item Ezrae editus dicitur in praefatione aliquanto tempore post exemplaria prophetarum; moram enim attulit huic translationi Hieronymus, quam per tres annos continuos petierunt scribendo et rescribendo, insignes illi Domnion et Rogatianus. Libros itaque Samuelis et Malachim immediate subsequitur versio Jobi: Jobum autem excipit sedecim prophetarum translatio. Deinde Psalterium ac libri Salomonis. Universa haec volumina Scripturarum de Hebraeo in Latinum transtulerat Hieronymus anno Christi 392, quo edidit [Col. 0054C] librum de Viris Illustribus. Eodemque tempore Sophronius ejus familiaris de Latino in Graecum eloquium nonnulla ex his converterat. Sophronius, vir apprime eruditus, inquit S. Doctor in catalogo Scriptorum Ecclesiasticorum, Opuscula mea in Graecum eleganti sermone transtulit: Psalterium quoque et prophetas, quos de Hebraeo in Latinum vertimus. Ea sunt quae usque in jam dictum annum Theodosii principis decimum quartum et Christi 392, de Hebraeo in Latinum sermonem, et de Latino in Graecum translata erant ab Hieronymo ac Sophronio. Ab anno autem 392 ad annum Christi 394 editus videtur liber Ezrae, ac liber Genesis: nam Ezram brevi temporis intervallo post edita prophetarum volumina, Latinitate donavit, ut testis est praefatio ad Domnionem et Rogatianum: [Col. 0054D] librum autem Geneseos dedisse Desiderio post decimum quartum annum Theodosii principis, plane liquet ex epist. 154, modo consentiamus eumdem esse Desiderium, cui propter nominis vaticinium gratulatur tam in hac epistola quam in praefatione ad Genes. Praeterea de Hebraeo Genesim vertit priusquam librum edidisset de Optimo genere interpretandi, in quo multa collegit de veteri Testamento, quae in LXX non leguntur. Plura tandem de Opusculis Hieronymi repetita, aut certe similia dicta reperiuntur epistola 154 et 52, quam diximus scriptam ad Pammachium anno Christi 393. Quatuor reliquos Pentateuchi libros variis distractus occupationibus absolvere non potuit ante annum Christi [Col. 0055A] 404 vel 405. Quod ipse nos docuit praefatione in Josue, dicens: Tandem finito Pentateucho Moysi, velut grandi fenore liberati, ad Jesum filium Nave manum mittimus. Et infra: Caeterum post sanctae Paulae dormitionem, cujus vita virtutis exemplum est, et hos libros, quos Eustochio virgini negare non potui, decrevimus, etc. Id ergo post obitum sanctae Paulae scribebat Hieronymus: unde apparet translationem totius Pentateuchi non fuisse perfectam nisi post annum Christi 404, quia sancta haec vidua vita excessit VII kal. Febr. Honorio Augusto sexies et Aristaeneto Consulibus, id est, 26 januarii anni 404. Tanto autem moerore luctus exagitatus est et confectus Hieronymus, ut absque translatione libri Paschalis a Theophilo editi, nihil aliud divini operis per longum [Col. 0055B] temporis spatium scribere potuerit. Ex quo non obscure significatur, Octateuchi translationem, cujus meminit in epistola 28, ad Lucinium, absolutam fuisse anno Christi 404 exeunte, vel anno 405 currente. Postremo librum Paralipomenon edidit juxta Hebraeum anno Christi 396: maturius enim huic translationi tempus assignari non potest, quia in praefatione, perfecta illa versio dicitur post epistolam 10, de optimo genere interpretandi: Scripsi nuper, inquit Hieronymus, librum de optimo genere interpretandi, ostendens illa de Evangelio, Ex Aegypto vocavi filium meum, etc. Liber autem ad Pammachium de optimo interpretationis genere editus ibidem asseritur annis circiter viginti postquam Eusebii Caesariensis in Latinum verterat. Quibus rite perpensis, [Col. 0055C] existimavimus cum doctioribus viris epistolam 101, scriptam esse anno 396, ac brevi temporis intervallo, quod adverbio nuper satis exprimitur, Paralipomenon librum de Hebraeo conversum. Diutius in his annotationibus chronologicis lectorem trahere poteramus, nisi persuasum nobis esset multa hujusmodi temporum momenta praefiniri vix ac ne vix quidem potuisse; aut etiamsi invenerimus magno studio et labore, parum profutura cognovimus. Quae habentur ergo a nobis perstricta breviter, curioso lectori sint satis.

II. Apud Graecos et Latinos editionem Scripturarum Hieronymianam statim lectitari coepisse secundo loco affirmavimus. Nec immerito, cum utraque ejusdem S. Doctoris interpretatio, et quae [Col. 0055D] prior edita est e Graecis LXX exemplaribus, ac posterior ad fontem Hebraeum elaborata, omnium Latinarum versionum absolutissima haberetur. De ea quae derivata erat e Septuaginta Interpretibus scribens ad Hieronymum Augustinus epist. 82 dicit se illam desiderare, ut caeteras abjiciat Latinas interpretationes, et multorum aliorum translatorum careat imperitia: Ideo autem, inquit, desidero interpretationem tuam de Septuaginta, ut et tanta Latinorum Interpretum, qui qualescumque ausi sunt, quantum possumus, imperitia careamus. Sophronius apud Graecos, vir et ipse apprime eruditus, Graecas similiter fastidiens interpretationes, novam abs Hieronymo Latinam editionem studiosissime postulavit. [Col. 0056A] Hujus ita meminit Hieronymus praefatione in Psalterium Hebraicum, id est, de Hebraeo Latine redditum: Studiosissime postulasti, ut post Aquilam, et Symmachum, et Theodotionem, novam editionem Latino sermone transferrem. Aiebas enim te magis interpretum varietate turbari, et amore quo laberis, vel translatione, vel judicio meo esse contentum. Graecas igitur Latinasque multorum interpretum translationes cum respuerint viri doctiores tum apud Graecos, tum apud Latinos, ac earum varietate atque imperitia non minime turbarentur: consequens erat, ut Hieronymianas versiones appeterent, quas similibus vitiis carere omnes noverant. Ideo gratulatur sibi Hieronymus lib. II Apologiae adversus Rufinum, quod Romana Ecclesia suscepit Psalterium [Col. 0056B] suum emendatissimum juxta Septuaginta Interpretes: et praefatione in librum Paralipomenon, quem nominatissimi Domnionis et Rogatiani precibus impulsus Latine reddidit, non ambigit suam interpretationem benevolis placituram, ac lectione assidua Romae terendam apud eos maxime, qui nunc temporis Christiani Senatus fuere lumina. In Ecclesia Africana quam familiaris fuerit Hieronymi versio Latina juxta LXX Interpretes, satis exploratum habemus ex libro Annotationum S. Augustini in Job. Nam in eo volumine nullum de veteribus interpretem sequitur Augustinus, sed totum habet ex translatione quam Hieronymus edidit, additis obelis et asteriscis. Vix autem mihi unquam persuasum erit ab eruditissimo scriptore libri de Claris [Col. 0056C] Interpretibus, priorem Hieronymi editionem, e Septuaginta Senum interpretatione derivatam, e Latino Graece iterum versam, a Graecis studiose susceptam esse. Quid enim necesse fuerat ea quae in Hexaplis habebantur, e Latino Hieronymi in Graecum iterum convertere, et actum agere in editione Scripturarum. Quod igitur de suscepta sua editione apud Graecos meminit Hieronymus libro secundo adversus Rufinum, id sine dubio de translatione posteriori, quae Hebraica dicta est, intelligendum est: Unde putabam, inquit, bene mereri de Latinis meis, et nostrorum ad discendum animos concitare: quod etiam Graeci versum de Latino post tantos interpretes non fastidiunt: inde in culpam vocor, et nauseanti stomacho cibos ingero. Sophronius Hieronymi necessarius, ut pervulgatum [Col. 0056D] est, Psalterium ab eo de Hebraica veritate translatum, et omnes sedecim prophetas Graece reposuerat: quam editionem Graeci studiose susceperunt, non dedignati aliquid mutuari a Latinis hominibus. Hoc est quod docere nos voluit Hieronymus, non solum jam laudato Apologiae adversus Rufinum testimonio; sed praefatione etiam in Ezram, ubi studium ac benevolentiam Graecorum commendans, Latinorum sibi obtrectantium injuriam, et ingrati in eis animi crimen hoc modo conqueritur: Porro aliud est, si clausis, quod dicitur oculis mihi volunt maledicere, et non imitantur Graecorum studium ac benevolentiam, qui post Septuaginta Translatores, jam Christi Evangelio coruscante, Judaeos [Col. 0057A] et Hebionitas, legis veteris interpretes, Aquilam videlicet, et Symmachum, et Theodotionem, et curiose legunt, et per Origenis laborem in , Ecclesiis dedicarunt. Quanto magis Latini grati esse deberent, quod exsultantem cernerent Graeciam a se aliquid mutuari! Non aliter Graecia exsultans a Latinis mutuata est, quod studiosi post tantos interpretes non fastidirent, nisi suscipiens translationem Hieronymianam de Hebraeo in Latinum editam, quam Sophronius Graecam fecit juxta promissum, quo apud Hieronymum tenebatur, uti fidem facit ejusdem praefatio in Psalmorum librum. Majori adhuc studio susceptae sunt apud Latinos et usurpatae Hieronymi translationes ex Hebraicis prognatae: nam omnium Ecclesiarum usu quotidiano [Col. 0057B] celebratas fuisse, testis est tabescens invidia Rufini, qui propter odium auctoris non eas modo repudiabat; sed in nova illa sancti doctoris editione flagitia et sacrilegia perpetrata esse voluit orator ipse criminosissimus: Illa vero, inquit lib. II Invectivae suae in Hieronymum, quae nunc tu interpretaris, et per ecclesias et monasteria, per oppida et castella transmittis, quomodo suscipiemus? tamquam divina, an tamquam humana? Et quid facimus, quod quae prophetarum vel legislatorum nominibus titulantur, veriora haec abs te, quam illa quae Apostoli probaverunt, affirmantur? Istud commissum dic quomodo emendabitur: immo nefas quomodo expiabitur? Si enim in explicanda lege aliquid aliter sensisse damnabile apud te ducitur, ipsam legem pervertere in aliud [Col. 0057C] quam apostoli tradiderunt, quoties damnabile judicandum est! Ergo quoquoversum ferebantur Hieronymianae translationes per ecclesias et monasteria, per oppida et castella transmissa. Earum exemplaria Romae inveniebantur tum apud doctissimos viros, tum apud eos qui sanctitatis laude celebratissimi fuerunt in urbe. Pammachius, vir nobilissimus, cujus in sacris litteris studium Hieronymus sibi aliquando praetulit, libros sedecim Prophetarum apud se habebat: sancta Marcella exempla libri Job: sanctus Pater Domnion Samuelem et Malachim in Latinum de Hebraeo sermone conversos manibus quotidie terebat, uti abunde testatum exstat in epistola 52 ad Pammachium scripta. Eumdem usum apud Latinorum Episcopos, ac Italos praecipue, [Col. 0057D] probare possunt quaedam praefatiunculae veteris Testamenti: ipsum epistolae et opuscula nonnulla S. Augustino manifeste demonstrant. Narrat Augustinus epistola 71, apud Hieronymum 88, quomodo institutum esset ab Africanae cujusdam Ecclesiae episcopo, ut nova Hieronymi interpretatio prophetarum in Ecclesia legeretur, et hujuscemodi texit fabulam: Quidam frater noster Episcopus, cum lectitari instituisset in Ecclesia, cui praeest, interpretationem tuam, movit quiddam longe aliter abs te positum apud Jonam prophetam, quam erat omnium sensibus memoriaeque inveteratum, et tot aetatum successionibus decantatum, etc. Ex hoc Augustini loco plane liquet, nonnullos in Africae partibus episcopos [Col. 0058A] privata lectione minime contentos, interpretationem novam Hieronymi in suis Ecclesiis publice legendam instituisse, idque ante annum Christi 403, quo scripta dicitur Augustini epistola 71, jam laudata. Psalterium a sancto Hieronymo translatum ex Hebraeo se non habere scribit idem S. Doctor epist. 261, ad Audacem. Illud vero tamquam perfectam editionem Psalmorum Latinam uterque requirere videtur, si de eodem Psalterio ista intelligamus: Ita illud quod perfectum est, tecum nos quoque requirimus. Plura ex Augustino inferius dicenda supersunt; quapropter his commemorandis nunc supersedeo. Laudat praecipue Hieronymus in Lucinio Baetico fervorem et studium Scripturarum, quo describi sibi fecit opuscula quaecumque S. Doctor [Col. 0058B] dictaverat ab adolescentia usque in annum Christi circiter 394: Hispanias enim occupaverat praeclara Hieronymi ac ejus lucubrationum fama: unde vehementi desiderio incensus Lucinius, sex ad Hieronymum misit notarios, qui descripta hujus immortalis ingenii monumenta ad se perferrent. Huic rescribens Hieronymus suarum Scripturae editionum meminit his verbis: Canonem Hebraicae veritatis, excepto Octateucho, quem nunc in manibus habeo, pueris tuis et notariis dedi describendum. Septuaginta Interpretum editionem et te habere non dubito, et ante annos plurimos diligentissime emendatam studiosis tradidi. Novum Testamentum Graece reddidi auctoritati. Ut enim veterum librorum fides de Hebraeis voluminibus examinanda est, ita novorum Graeci sermonis [Col. 0058C] normam desiderat. Excepto itaque Octateucho, novam ex Hebraeo interpretationem Hieronymi Hispaniarum Ecclesiae susceperunt circa annum 395. Parque est ut credamus priorem ejus editionem diligentissime emendatam juxta fidem Hexaplorum, aliquot annis ante adventum notariorum Lucinii in Palaestinam, fuisse pervulgatam apud Hispanos, et usurpatam ab eorum studiosis. Id sat manifesto indicare videntur verba haec, Septuaginta Interpretum editionem et te habere non dubito, etc. Nam alioquin descriptam hanc editionem cum aliis opusculis ad Lucinium transmisisset Hieronymus.

III. Capituli praecedentis argumenta iterum comprobantur his quae dicenda suscepimus in tota articuli istius continentia. Quisquis enim ex auctoribus [Col. 0058D] coaetaneis in suos usus Hieronymianas adhibuit translationes, testis haud dubio accedit locuples ad manifestationem prioris sententiae, qua statuimus Hieronymi Latinas Scripturae sacrae interpretationes lectione studiosorum brevi fuisse celebratas. Hesychius magni illius sancti Gregorii Nazianzeni (ut fertur) discipulus, Hierosolymorum presbyter, primus in censum veniat inter eos qui testimonia Scripturarum recitant juxta editionem Hieronymianam de fontibus Hebraicis derivatam. Ille igitur lib. I Comm. in Leviticum, postquam attulisset versiculum 30 capitis IV juxta Septuaginta Interpretes: Et tollet et ponet sacerdos sanguinem peccati digito super cornua altaris holocaustomatis, subdidit statim [Col. 0059A] isthaec de Hebraica translatione: Quod Hieronymus simili sensu edidit dicens: Tolletque sacerdos de sanguine digito suo tangens cornua altaris. Iterum ad caput XIX ejusdem Levitici translationis Hieronymianae ita recordatur: Unde dicens, non levabitis nomen in injusto, addidit: et non profanabitis nomen Domini Dei vestri. Quod Hieronymi translatio edidit: Non pollues nomen Dei tui. Idem Hesychius librum duodecim minorum prophetarum versibus distinctum edidisse videtur ad exemplum S. Hieronymi, qui utilitati legentium consulens, novam suam ex Hebraeo editionem per cola et commata descripsit, ut testatum exstat initio praefationis in Isaiam prophetam. De utilitate et commodis hujusmodi distinctionis versuum meminit etiam Hesychius in principio [Col. 0059B] propriae lucubrationis, quam ita inscriptam legimus tomo VIII Criticorum sacrorum: ' , hoc est, Hesychii presbyteri Hierosolymitani duodecim prophetarum distinctio in modum versuum. Multum autem a vero aberrant illi qui nomen Graecum sive pertrahunt ad distinctionem in capita et paragraphos: quia haec longe diversa est ab ea quam sibi proposuit Hesychius, observatamque docet apud scriptores hagiographos, in Psalterio, Proverbiis, Ecclesiaste, Job, et in Cantico canticorum. Quae quidem volumina metro et versibus fuere conscripta afflatu Spiritus sancti, non tamen in capita ac paragraphos distincta, uti concedunt omnes divinarum Scripturarum studiosissimi [Col. 0059C] defensores ac diligentes indagatores. Hanc igitur versuum distinctionem in libro duodecim prophetarum retinere voluit Hesychius, quod antiquitus a viris sanctis usurpatam novisset; et doctis pariter et indoctis utilem fore ad intelligentiam oraculorum propheticorum cum Hieronymo speraret: , id est, multa enim obscura et incerta elucidat haec versuum distinctio. Ita Hesychius Hierosolymitanus, qui distinctiones per membra divisas in editione Hieronymi, diligens et ipse scriptor conservavit in duodecim prophetis.

Ex Hesychiano illo usu nonnihil laudis accedit Hieronymianae editioni Scripturarum: sed omnem commendationem excedit quod de ea, vel ex eadem [Col. 0059D] translatione Hebraica scriptum reperitur in commentariis Augustini. Modo eam citat cum honorifica auctoris commemoratione; nunc utilitatem et facilitatem ejus praedicans, obscuriorem et intricatam LXX Interpretum editionem abjicit: ex illa denique Hieronymiana libros integros Christianae pietati non parum profuturos contexit. Cum lib. IV de Doctrina Christ. cap. 7, num. 15 et seqq. respondet male doctis hominibus, qui nostros auctores sacros contemnendos putant, non quia non habent, sed quia non ostentant, quam nimis isti diligunt, eloquentiam; ex illius prophetae libro potissimum, qui se pastorem vel armentarium fuisse dicit, aliorum prophetarum probat eloquentiam. Non autem, inquit, [Col. 0060A] hoc faciam secundum Septuaginta Interpretes; sed sicut ex Hebraeo in Latinum eloquium, presbytero Hieronymo utriusque linguae perito interpretante, translata sunt verba Amos. Erat itaque recto Augustini judicio expeditior et commodior interpretatio Hieronymiana ad demonstrandam prophetarum sanctorum eloquentiam, quam alia vetus et Vulgata e LXX Interpretibus derivata. Miratus sum saepius tantam inveniri concordiam inter praesentem nostram editionem prophetarum, et locum Amos ab Augustino citatum; nihil enim inest discriminis neque in sententiis, neque in distinctione commatum. Tria cola prophetae Amos capite sexto, hoc modo descripta leguntur:

Qui separati estis in diem malum,
   [Col. 0060B] Et appropinquatis solio iniquitatis.
Qui dormitis in lectis eburneis;
   Et lascivitis in stratis vestris:
Qui comeditis agnum de grege,
   Et vitulos de medio armenti.
De eisdem vero verbis ita disserit S. Augustinus num. 18 ejusdem cap. 7 jam laudati de Doctrina Christ.: Ista sex membra tres bimembres circuitus ediderunt. Non enim ait, Qui separati estis in diem malum, qui appropinquatis solio iniquitatis, qui dormitis in lectis eburneis, qui lascivitis in stratis vestris, qui comeditis agnum de grege, et vitulos de medio armenti. Si ita diceretur, esset quidem et hoc pulchrum, ut ab uno pronomine repetito singula sex membra decurrerent, et pronuntiantis voce singula finirentur: sed pulchrius [Col. 0060C] factum est, ut eidem pronomini essent in bina subnexa, quae tres sententias explicarent: unam ad captivitatis pronuntiationem, qui separati estis in diem malum, et appropinquatis solio iniquitatis: alteram ad libidinem, qui dormitis in lectis eburneis, et lascivitis in lectis vestris: ad voracitatem vero tertiam pertinentem, qui comeditis agnum de grege, et vitulos de medio armenti: ut in potestate sit pronuntiantis, utrum singula finiat, et membra sint sex, an primum et tertium et quintum voce suspendat, et secundum primo, quartum tertio, sextum quinto connectendo, tres bimembres circuitus decentissime faciat, etc. Quid manifestius dici poterat ad comprobandam distinctionem versuum in nostra editione usurpatam? Habes in iis quae superius a nobis allata sunt, tria cola, sex [Col. 0060D] commata prophetiae Amos. Sex item Augustinus agnoscit membra, ac tres bimembres circuitus, qui totidem sententias explicant. Si quis ergo criticorum in hac Canonis Hebraicae veritatis editione voluerit aliquid reprehendere, consulat Opuscula Hieronymi et Augustini, suam conscientiam recolat, videat ordinem textumque sermonis, et tunc nostro labori, si potuerit, detrahat.

Sunt et alia loca bene multa in quibus Hieronymi translatio Hebraica recensetur ab Augustino. Quindecim, ni fallor, occurrunt in libris Quaestionum in Heptateuchum: nec in illis ambiguum quid nisi raro proponitur, quod aliqua veritate Hebraica non solvatur, ut ipsius Augustini verbis utar, quae leguntur [Col. 0061A] quaestione 152 in Genesim. Longum esset ac fastidiosum lectori studioso, si ex ordine singula haec replicarem: indicabo tamen breviter quaestiones 20 et 54 in Deuteronomium; 7, 15, 19, 24, 25, in librum Josue; 16, 37, 47, 56, in Judices, ubi sanctus Augustinus interpretationis ex Hebraeo auxilia quaerit, tamquam ejus quae majorem praebeat lucem ad intelligentiam Scripturarum. Unum instar omnium sit nobis testimonium illud, quod ex Deuteronomii capite decimo quarto vers. 28 et 29 sumptum, proponit solvendum lib. V, qu. 20 in idem Deuteronomium. Recitato igitur LXX Interpretum contextu sacro, subjungit nonnulla de decimis quae quaestionem hujus loci pepererunt; sicque accedit ad ejusdem difficultatis solutionem: Sed obscure positum est, quia non est distincta [Col. 0061B] ista decima ab illa, quam voluit cum Levitis in eo loco manducari, quem Dominus elegisset templo suo. Sed in ea interpretatione, quae est ex Hebraeo, apertius hoc distinctum reperimus. Ait enim, Anno tertio separabis aliam decimam ex omnibus, quae nascuntur tibi eo tempore, et repones intra januas tuas, venietque Levites, qui aliam non habet partem nec possessionem tecum, et peregrinus et pupillus et vidua, qui intra portas tuas sunt, et comedent et saturabuntur, ut benedicat tibi Dominus Deus tuus in cunctis operibus manuum tuarum, quae feceris. Primo hoc ipsum planius est quod ait, Anno tertio: intelligitur enim uno anno intermisso: in Septuaginta autem, quoniam post tres annos dixit, incertum est utrum eos medios esse voluerit, ut quinto quoque anno fieret. Deinde cum ait, [Col. 0061C] et separabis aliam decimam, satis ostendit extra esse illam, quam voluit eum ipsum qui offert, manducare cum suis et Levitis in eo loco, quem Dominus elegisset. Et hanc enim aliam decimam intra januas suas eum ponere praecepit, non ad eum locum deferre, ubi Dominus se voluit invocari, etc. Ex unico illo loco manifestissime demonstratur, interpretationem Hieronymi probatissimam fuisse Augustino, qui eam citat tamquam planiorem, ac sensui Scripturarum assequendo maxime accommodatam: in Septuaginta autem multum obscuritatis agnoscit, et pleraque perplexa, quibus elucidandis succurrat interpres Hieronymus necesse sit. Breviter ista transcurrimus, ut ex Speculo S. Augustini ampliorem accersamus probationi nostrae splendorem, quia nihil ad causam Hieronymianae [Col. 0061D] versionis est potius.

Quid sit vero Speculum Augustini Possidius in ejus vita cap. 28 aperte declaravit, dicens: Quique prodesse omnibus volens, et volentibus multa librorum legere et non valentibus, ex utroque divino Testamento, velere et novo, praemissa praefatione praecepta divina seu vetita ad vitae regulam pertinentia excerpsit, atque ex his unum codicem fecit: ut qui vellet legeret, atque in eo vel quam obediens Deo, inobediensve esset, agnosceret, et hoc opus voluit Speculum appellare. Hujus Operis lectionem commendans postea Cassiodorus lib. de Institutione divinarum litterarum cap. 16, de eo ita scribebat: Liber ejusdem (Augustini) quasi philosophiae moralis, quem pro moribus instituendis atque corrigendis [Col. 0062A] ex divina auctoritate collegit, Speculumque nominavit, magna intentione legendus est. Talem librum philosophiae moralis, quem omnibus Christianis prodesse voluit Augustinus, unde excerptum putas? Ex Septuaginta, an ex Hebraica Hieronymi interpretatione? Certe LXX Interpretum assertor quandoque fuit Augustinus etiam adversus Hieronymum, quem obtentu ecclesiasticae futurae perturbationis ab studio Hebraica interpretandi deterrere volebat. At Hieronymianae translationis splendore, fide, facilitate, ac utilitate tandem perculsus, potius ex ea maximo emolumento edocendas, quam magno scandalo plebes Christi perturbandas intellexit. Egregium propterea opus Speculi, quod memoria maxime tenendum erat, totum de nova Hieronymi [Col. 0062B] interpretatione contextum Latinis Ecclesiis, suisque praesertim Africanis edidit: nihil deinceps de sacerdotio metuens, etiamsi fidelibus ingereret multa ab Hieronymo longe aliter posita, quam erat omnium sensibus memoriaeque inveteratum, et tot aetatum successionibus decantatum. Quis crederet Psalterio ex Hebraicis prognato locum in Augustini Speculo concedendum, et senis linguam ibi esse mutandam? Nam veteri Psalmorum editioni atque adeo modulationi assuetae Christianorum aures, universaeque Latinorum Ecclesiae, novitatem alterius sustinentes, linguam quodammodo mutasse videntur. Ita psalmo secundo vers. 23 et 24, in Vulgata editione vers. 12, pro, Apprehendite disciplinam, ne quando irascatur Dominus, et pereatis de via justa; legebant in Speculo [Col. 0062C] Ecclesiae Africanae et Latinae linguae homines, Adorate pure, ne forte irascatur, et pereatis de via. Pari modo qui praecepta divina ex psalmo XIV, 5, memoriae commendare volebant, lectionis LXX Interpretum, qui jurat proximo suo, et non decipit, tamquam veteris prorsus obliti; novam istam de fonte Hebraico derivatam, Jurat ut se affligat, et non mutat, animis imbiberunt. Utque omnes libros Testamenti veteris protocanonicos uno verbo comprehendam, repudiatis ex integro Septuaginta Interpretibus, Canonem Hebraicae veritatis susceperunt Ecclesiae Latinae, una cum Speculo sancti Augustini Hipponensis episcopi. Nihil in hoc opere posuit sanctus Antistes, quod e pura Hieronymi translatione Hebraica, hoc est, e Canone Hebraicae veritatis non manarit: praeter [Col. 0062D] nonnulla Scriptorum vitia, quae modo e nostra Canonis editione emendari possunt in Speculo, uti et nos nonnulla in Canone emendavimus moniti ab Speculo sancti Augustini. Habes igitur, Christiane lector, permultas sententias sacrae Scripturae recitatas ex Hieronymi translatione apud sanctum Augustinum: habes et opus integrum juxta eamdem interpretationem conditum, in quo major pars Canonis Hebraicae veritatis conservata est. Aliam denique nec mediocrem capiet utilitatem, qui ex Canone Hebraicae veritatis numerum versuum mendose adeo expressum in antiquis editionibus Speculi infinitis locis restituere voluerit. In nova similiter editione Domini nostri Blampin dissonantes numeros in mss. codicibus [Col. 0063A] designatos emendare, ac proprium valebit reponere numerum, eum nempe quem sanctus Augustinus definivit, versionem Hieronymianam per cola ac commata divisam imitatus. Exempla sumamus ex psalmis, ubi primum notis suis monet nos Domnus Blampin, quomodo ad fidem mss. codicum restituere curaverit numerum versuum mendose expressum in prioribus editionibus Speculi. Columna 694 hujus Operis, sic legimus scriptum: »In psalmo XXVI: Lux mea Dominus, et salutare meum, quem timebo? Dominus fortitudo vitae meae, quem formidabo? Et post quatuor versus, Si steterint adversum me castra, etc. In notis autem, littera e, optime haec observata sunt. In prius editis, Et post tertius versus. Reponimus ex mss., Et post quatuor.« [Col. 0063B] Restituit igitur nova editio Speculi ordinem ac numerum versuum, prout legebantur apud veteres, sed nonnullae Scriptorum mendae castigandae veniunt in Speculo, ut sequens Canonis nostri contextus manifeste declarat. Psalmo XXVII juxta Hebraeos, hoc modo superiora verba a nobis edita leguntur:

Dominus lux mea, et salutare meum, quem timebo?
   Dominus fortitudo vitae meae, quem formidabo?
Cum appropinquarent mihi maligni,
   ut comederent carnem meam:
Hostes mei et inimici mei,
   ipsi impegerunt et ceciderunt.
Si steterint adversus me castra,
   Non timebit cor meum.

[Col. 0063C] Lectionem itaque, quem formidabo? sequuntur quatuor versus usque ad illud, Si steterint, etc. Hoc minime assecuti Lovanienses Theologi putarunt designatam esse in Speculo S. Augustini distinctionem versiculorum, quae in Vulgata Latina hodierno usu recepta est: unde tertium versum psalmi XXVI vel XXVII, apud Hebraeos, eodem ordine in exemplaribus Augustini scriptum esse arbitrati, posuerunt, Et post tertius versus: Si steterint, etc., cum non tertius versus esset apud veteres Patres, sed potius septimus numeraretur, uti fidem faciunt Canonis Hebraicae veritatis libri mss. Porro in nova editione Speculi duo priores versus ejusdem psalmi nullum debent habere punctum interrogandi, quia manifestissime apparet sensum hujus Scripturae, non esse interrogantis, [Col. 0063D] sed affirmantis prophetae, quod Dominus sua sit lux, et fortitudo vitae ipsius, quem timere se dicit. Principium quoque psalmi perturbatum est in Speculo, ubi voces istae, Lux mea, praecedunt vocem, Dominus. Nec solum in sententiis emendandum est Speculum e Canone Hebraicae veritatis; sed in numeris etiam versuum ab Augustino designatis. Pessime quidem Psal. XXXIII post versum decimum quintum legebatur in editis, Et post quartus versus, quod ad fidem mss. codicum ita mutat nova editio: Et post septem versus. At ut verum fatear, superest adhuc lectio paululum depravata: sex enim, non septem versus sunt ab illo versu, quaere pacem, et persequere eam, ad istum usque, juxta est Dominus contritis [Col. 0064A] corde. Quamobrem in Speculo legi necesse est: Et post sex versus. Nulla autem cum fuerit ambiguitas in distinctione versuum psalmi CXI, qui singulos suos versus juxta numerum Hebraicarum litterarum partitos retinere debet, miror quomodo in opere Speculi numerentur solummodo quinque versus ab istis verbis, volet nimis, usque ad illa, Bonus vir clemens et fenerans: sex namque versus decurrunt cum suis litteris alphabeti Hebraici, id est, gimel, daleth, he, vav, zain, heith, nec a quocumque scriptore pauciores numerari possunt. Hic igitur loci castiganda est nova nostra editio operum sancti Augustini, cujus Speculum qui exegerit ad Canonem editum Hebraicae veritatis, sexcenta deprehendet, quae adhuc emendatione indigeant. Nos vero ire pergamus [Col. 0064B] ad ea quae sunt praesentis instituti.

Post Augustinum, qui unus pro omnibus esse poterat ad probationem propositae assertionis nostrae numero tertio, absque injuria non reticeremus de insigni auditore Hieronymi Philippo; hic namque coaetaneus scriptor praecipuos suo praeceptori honores addidit, cum suis in Jobum Commentariis versionem Hieronymianam ex Hebraeo solam edisserebat. Ne quis vero in dubium revocet Commentarios Philippi, propter idem opus quod nomine Bedae editum circumfertur, meminerit Gennadium in Catalogo Virorum Illustrium ista de Philippo litteris ac memoriae tradidisse: Philippus presbyter optimus auditor Hieronymi, Commentatus in Job edidit sermone simplici libros, etc. Genuinos illos Philippi Commentarios ex [Col. 0064C] parte descriptos retinet codex monasterii nostri Corbeiensis ante nongentos annos in membranis robustissimis, sive densissimis exaratus, qui in bibliotheca San-Germanensi habet numericam notam 660. Totus libri Job sacer contextus in hoc exemplari scriptus est litteris uncialibus: interlineares vero Philippi Commentarii Longobardicis characteribus sunt adjecti: quibus, ni fallor, satis explorata nobis est aetas ms. codicis. Eadem manu, eisdemque characteribus Longobardicis isthaec scripta leguntur in fine Commentariorum: Haec interpretatio excerpta est de expositione Philippi. In his igitur excerptis et Epitome expositionis Philippi presbyteri in Job, purus fluit totus sacer textus absque illis addita mentis, quae in editis libris sub nomine Hieronymi frequenter [Col. 0064D] occurrunt. Duo sunt, verbi gratia, additamenta Job capite I, 21 et 22, nempe, sicut Domino placuit, ita factum est, et consequenter, labiis suis. Quae omnia superflua esse et addititia, perspicue demonstratur ex Commentariis mss. Philippi presbyteri, ut ex scholiis nostris infra positis col. 799. Praeterea insigne illud additamentum, Animae enim esurienti etiam amara dulcia esse videntur, quod in editis apud Hieronymum Commentariis legitur capite VI Jobi, non apparet apud Philippum Hieronymi optimum auditorem. Unde colligas Hieronymi coaetaneum scriptorem non aliam in suis opusculis translationem Latinam sibi proposuisse exponendam, nisi Hieronymianam illam novam, quam superius dicebamus in Speculo [Col. 0065A] S. Augustini conservatam: Praeter integrum Jobi textum, multas Scripturarum sententias ac prophetarum sermones recitat Philippus juxta editionem novam sui magistri, ut est illud comma omissum a LXX Translatoribus in fine capituli II Isaiae prophetae: Quiescite ab homine, cujus spiritus in naribus ejus: quia excelsus reputatus est ipse. Hac sententia utitur Philippus in editis omnibus Commentariis, cum de Christo interpretatur illa verba Job cap. XXVII, 3: Quia donec superest halitus in me, et Spiritus Dei in naribus meis. Plura congerere in promptu erat ex Procopio etiam Gazaeo; sed longitudinem fugio in re satis superque demonstrata.

IV. Dixi in Ecclesia Romana receptam fuisse tempore Gregorii Magni utramque Scripturarum editionem, [Col. 0065B] et veterem, et novam Hieronymianam. Nam licet omnes Ecclesiae Christi primas partes tribuerent illi translationi, quam de fontibus Hebraicis derivatam noverant, propter antiquitatem tamen Vulgatae Italicae versionis, noluerunt prorsus studium ab eadem abjicere, caute pedetentim omnia facientes, ut quod senescebat, suapte ad interitum veniret. Usum autem utriusque Latinae interpretationis docuit nos ipse Gregorius Magnus epistola dedicatoria, sive praefatione Moralium expositionum in Job, ait enim ad finem: Novam vero translationem dissero, sed ut comprobationis causa exigit, nunc novam, nunc veterem per testimonia assumo: ut quia sedes apostolica (cui auctore Deo praesideo) utraque utitur, mei quoque labor studii ex utraque [Col. 0065C] fulciatur. Pro textu habebat novam, id est, Hieronymi translationem, ad cujus tantum comprobationem vetus alia ab eo usurpabatur. Quantum vero auctoritatis attribueret Hieronymianae super Italam, aperte declaravit lib. XX Moralium, cap. 23, ubi expositione sua hunc Jobi locum illustrat: Mutatus es mihi in crudelem, et in duritia manus tuae adversaris mihi. Longe, inquit, ab hac sententia vetusta translatio dissonat, quia quod in hac de Deo dicitur, hoc in illa de adversariis et persecutoribus memoratur. Sed tamen quia haec nova translatio ex Hebraeo nobis Arabicoque eloquio cuncta verius transfudisse perhibetur, credendum est quidquid in ea dicitur: et oportet, ut verba illius nostra expositio subtiliter rimetur. Ait ergo: Mutatus es, etc. Ita Magnus ille Gregorius, Ecclesiae [Col. 0065D] catholicae lumen, summorumque pontificum decus et exemplar. Quem si fuissem aliquoties imitatus in laude Hieronymianae translationis, dicendo eam nobis verius cuncta transfudisse, ac credendum quidquid in ea legitur scriptum: Deus bone! quantos sustinuissem impetus et furores sciolorum hujus temporis, qui me temeritatis insimulare alicubi ausi sunt, quod dixissem, Ecclesiam Romanam nunquam discessisse a Vulgata Latina, in rebus etiam chronologicis. Sed apage a nobis hujusmodi scriptores, qui Iberias naenias libris authenticis praeferunt, nec judicium Ecclesiae Dei, suorumve pontificum nobiscum consectantur.

Matrem omnium Ecclesiarum, cui, auctore Deo, [Col. 0066A] praesedit Gregorius, caeterae omnes Latinae secutae sunt, novam ex Hebraeo editionem Scripturarum suscipientes, eo quod inter omnes longe praestaret. Clariorem esse in verbis, ac veraciorem in sententiis, nullus Antiquorum negare visus est: unde legimus apud Isidorum Hispalensem lib. I de Offic Eccl. cap. 12: De Hebraeo autem in Latinum eloquium tantummodo Hieronymus presbyter sacras Scripturas convertit: cujus editione generaliter omnes Ecclesiae usquequaque utuntur, pro eo quod veracior sit in sententiis, et clarior in verbis. Cum talis fuerit interpretatio Hieronymi, ut definitive pronuntiat Isidorus, mirum quid est, si veterem obscuriorem in verbis, in sententiis non adeo veracem omnes Ecclesiae repudiarint? De usu itaque Hieronymianae translationis [Col. 0066B] recepto apud omnes Ecclesias, adeo constans est Gregorii ac Isidori testificatio, ut frustra, quod Italos ac Hispanos spectat, idipsum aliorum scriptorum sententiis affirmaremus. Ad nostrates igitur properandum est, quia fidem etiam Gallorum postulat articulus sequens.

V. Gallicani Psalterii nomen tulit Psalmorum liber ab Hieronymo iterum emendatus, editusque cum obelis et asteriscis: hoc vero nomine appellata est posterior illa editio juxta LXX, quod Galliarum Ecclesiae inter omnes primum discesserint ab usu Romani Psalterii, sive veteris illius editionis Latinae, quam Romae positus Hieronymus magna ex parte correxerat. Hinc autem ad gloriam Ecclesiarum nostrarum cumulus accedit, non solum ex eo quod e [Col. 0066C] duobus Psalterium perfectius retinuerint; sed maxime quia usu psallendi in Gallicanis Ecclesiis celebratus est ab antiquo aevo liber ille Psalmorum, quem cum aliis libris canonicis publico tandem decreto probavit oecumenica synodus Tridentina. Quanta porro fuerit diligentia nostratum in describendo hocce Psalterio cum asteriscis et obelis, non aliunde testatum volumus, quam ex infinita copia codicum mss. qui cum talibus distinctionibus supersunt usque hodie in Gallicanis bibliothecis. In Italia non ita abundant, et perpauca apud suos invenisse se exemplaria fatetur doctus Carus presbyter theologus, qui inchoatam nobis dedit editionem Psalterii Hieronymiani cum supra dictis obelorum et asteriscorum signis. Nos praestantissimos id genus, ac permultos [Col. 0066D] codices mss. consecuti, supplenda curavimus quae deesse videbantur in editione Romana Cari. At de his vide infra admonitionem nostram in utrumque Psalterium Romanum et Gallicanum.

Galliarum Ecclesias summam auctoritatem tribuisse novae ex Hebraeo translationi, conjicere nobis licet ex illo usu, quem constanter retinebant in Psalterio juxta LXX Interpretes emendato posterioribus curis Hieronymi. Nam cur in toto non reciperent, quod in partibus tanto studio susceperant? Hoc est, si exemplaria emendata ad Graecas interpretationes, quae propius accedebant Hebraeorum codicibus, magno studio nostrates susceperunt: quanta putamus voluntate adhaesisse eos Hebraicae [Col. 0067A] Veritati, quanta jucunditate de fonte purissimo haustam aquam ebibisse! Verum ne conjecturis tantum nostris astruamus opinionem de usu Hieronymianae translationis apud Gallos, testis accedat idoneus Stephanus Abbas Cisterciensis secundus, qui rem nostram plane conficiat. Is igitur verbo atque exemplo suo docet, veterem Latinam interpretationem neglectam fuisse apud nostrates, propter novam, quam Italae aemulam objecerat Hieronymus. Nam descripta sacrorum Bibliorum exemplaria ad usum suae congregationis, cum aliquot locis redundantia ac parum consona Hieronymianae versioni reperisset, illico offensus hujusmodi dissidiis, et collatione facta Latinorum cum Hebraeis codicum, eradenda et oblitteranda voluit in suo Historiae divinae [Col. 0067B] apographo quaecumque abesse dicebantur in fonte Hebraico, nec posita vidisset apud Hieronymum. Insignior est locus quam ut a nobis praetermittatur, aut ex eo lectori aliquid depereat. Totum proinde transcribam, quemadmodum nuper editus est a Domno Joanne Mabillonio ad calcem tom. IV operum sancti Bernardi col. XI et XII.


CENSURA STEPHANI ABBATIS CISTERCIENSIS II DE ALIQUOT LOCIS BIBLIORUM.

Frater Stephanus, Novi Monasterii abbas, et praesentibus, et futuris servis Dei salutem. Hanc Historiam scribere disponentes, inter plurimos libros, quos de diversis Ecclesiis congregavimus, ut veraciorem sequeremur, in quemdam fere ab omnibus multum dissonantem impegimus. Et quia illum pleniorem caeteris invenimus, [Col. 0067C] fidem ei accommodantes, hanc Historiam, secundum quod in eodem libro invenimus, scripsimus. Qua digesta, non modice de dissonantia Historiarum turbati sumus: quia hoc plena docet ratio, ut quod ab uno interprete, videlicet beato Hieronymo, quem caeteris interpretibus omissis, nostrates jamjamque susceperant, de uno Hebraicae veritatis fonte translatum est, unum debeat sonare. Sunt tamen quidam veteris Testamenti libri, qui non de Hebraico, sed de Chaldaico sermone ab eodem nostro interprete sunt translati: quia sic eos apud Judaeos invenit, sicut ipsemet in Prologo super Daniele scribit, nosque illos sicut caeteros libros secundum ejus translationem suscepimus. Unde nos multum de discordia nostrorum librorum, quos ab uno interprete suscepimus, admirantes, [Col. 0067D] Judaeos quosdam in sua Scriptura peritos adivimus, ac diligentissime lingua Romana inquisivimus de omnibus illis Scripturarum locis, in quibus illae partes et versus, quos in praedicto nostro exemplari inveniebamus, et jam in hoc opere nostro inserebamus, quosque in aliis multis Historiis Latinis non inveniebamus. Qui suos libros plures coram nobis revolventes, et in locis illis ubi eos rogabamus, Hebraicam, sive Chaldaicam Scripturam Romanis verbis nobis exponentes, partes vel versus, pro quibus turbabamur, minime repererunt. Quapropter Hebraicae atque Chaldaicae veritati, et multis libris Latinis, qui illa non habebant, sed per omnia duabus illis linguis concordabant, credentes omnia illa superflua prorsus abrasimus, veluti in [Col. 0068A] multis hujus libri locis apparet, et praecipue in libris Regum, ubi major pars erroris inveniebatur. Nunc vero omnes, qui hoc volumen sunt lecturi, rogamus, quatenus nullo modo praedictas partes, vel versus superfluos huic operi amplius adjungant. Satis enim lucet in quibus locis erant, quia rasura pergameni eadem loca non celat. Interdicimus etiam auctoritate Dei et nostrae Congregationis, ne quis hunc librum, magno labore praeparatum, inhoneste tractare, vel ungula sua per scripturam, vel marginem ejus aliquid notare praesumat.

Luculentum adeo sancti viri testimonium nos ad alias probationes non sinit abire: diserte enim rem propositam explicavit, Gallos scilicet nostrates Latinam e fonte Hebraico editionem Hieronymi jamjamque [Col. 0068B] suscepisse: caeteros vero omnes interpretes repudiasse. Galliarum igitur Ecclesiae Hieronymum velut proprium interpretem suscipiebant, et qui ad Hebraeorum codices adornatam noverant sancti Doctoris translationem, per omnia Hebraicae atque Chaldaicae veritati credentes, superflua quaeque ex aliis interpretationibus derivata in sacros codices Bibliorum imis ceris oblitterabant. Hinc tanta nobis copia exemplarium Canonis Hebraicae veritatis, quae in Bibliothecis Francorum adhuc supersunt. Quinque vel sex hujusmodi antiquissimos codices Hebraei Canonis, Latinitate donatos ab Hieronymo, suppeditarunt nobis ad praesentem editionem Gallicanae Bibliothecae: cum nec unicum exemplar inveniri potuerit in aliis regionibus, ubi tamen innumeri superesse dicuntur [Col. 0068C] codices Latinae Vulgatae: quae quidem, etsi Hieronymum habebat auctorem, multa tamen retinet admista de aliis editionibus, et haec omnia tamquam superflua eradenda in codicibus Hieronymianae translationis procuravit Stephanus abbas cisterciensis.

Caeterum non est hujus loci linguam et sermones critici cujusdam scriptoris retundere, qui utilibus veterum ac hodiernorum monachorum laboribus invidens, comparitionem criminis adornavit adversus abbatem Stephanum, quod Judaeorum magistros adivisset, ut ex codicibus Hebraeis judicium faceret, quaenam retinenda essent in Latinis sacrorum Bibliorum exemplaribus, quaenam vero castiganda vel amputanda. Quasi in eo emendationis genere [Col. 0068D] praemonitus non esset ab ipso Hieronymo, qui saepius inculcat Judaeos esse interrogandos, et diversarum urbium magistros consulendos, si quid in sua nova de Hebraeo translatione movere contingat. Ita laudabilem sanctorum virorum operam ac diligentiam temeritatis accusare non est veritus ille auctor, qui religionem Stephani pie potius venerari debuisset, quam in eum tam libere suam exercere facundiam. Quid enim peccavit Stephanus Cisterciensis in emaculandis sacris voluminibus errore librariorum interpolis, si Cassiodori regulas secutus sit? Cassiodorus enim vir eruditissimus, cum doceret libro de Institutione divinarum litterarum cap. 15, Sub qua cautela relegi debeat coelestis auctoritas, ita conceptis [Col. 0069A] verbis praecipit: Quibus possibile fuerit, Hebraeam Scripturam, vel ejus Doctores requirere non detrectent. Decet enim, ut unde ad nos venit salutaris translatio, inde iterum redeat decora correctio. Hinc liquet a nullo damnandam; sed laudandam potius ab omnibus abbatis Cisterciensis diligentiam, qua ad statutas ab ipso Hieronymo regulas, varios codicum suorum errores voluit emendari. Sed de his alio loco commodius.

VI. Ecclesiam catholicam publico decreto Hieronymianam Latinam translationem authenticam declarasse, hujusque usum sibi vindicare, consentiunt omnes vel mediocriter docti. Quamquam enim in vulgata sacrorum Bibliorum editione Latina aliquot integri libri retenti sint ex antiqua illa versione, quae [Col. 0069B] usu obtinebat ante Hieronymum: maxima tamen pars veteris Testamenti pura puta est interpretatio, quam e fontibus Hebraeis nobis edidit eximius ille Doctor. Huic igitur Hieronymianae translationi adjunctis Italae partibus quibusdam, et in unum veluti corpus compacta utraque, effloruit Vulgata illa, quae nunc omnium versatur manibus, quamque perpetuus tot saeculorum et constans usus ad nos transmisit. Ita ante nos scribebat auctor eruditi libri de claris Interpretibus. Hoc ipsum docuit Sixtus V, pontifex maximus, praefatione praefixa Bibliis suis, ubi Vulgatae editionis auctoritatem praedicans, de libris in ea contentis hunc in modum disseruit: Qui namque in ea libri continentur (ut a majoribus nostris quasi per manus nobis traditum est) retenti sunt partim [Col. 0069C] ex communi et antiquissima quadam editione Latina, quam sanctus Hieronymus Vulgatam editionem, beatus Augustinus Italam, sanctus Gregorius veterem translationem appellant, quam sanctus itidem Augustinus caeteris quae tunc plurimae in usu erant, etiam praeferendam censuit, quod esset verborum tenacior cum perspicuitate sententiae: partim ex sancti Hieronymi translatione adsciti fuere, quibus idcirco quantus honor deferendus sit, is facile intelligit, qui eorum interpretis dignitatem agnoscit, etc. Ut vero mentem summi pontificis habeas perspectam, adverte diligenter Canonem Hebraicae veritatis, uno Psalterio excepto, totum reperiri in Vulgata Latina cum duobus insuper Tobiae et Judith voluminibus, de Chaldaico in Latinum conversis ab eodem Ecclesiae catholicae [Col. 0070A] interprete maximo. Praeterea habes in libro Psalmorum posteriorem emendationem Hieronymi, quam ipse edidit cum signis asteriscorum et obelorum, eam nempe, quam et nos restituimus in secunda parte hujus Divinae Bibliothecae. Reliqui omnes libri Instrumenti veteris retenti sunt ex illa antiqua Vulgata, quae Communis, vel Italica dicta perhibetur. Hi sunt liber Baruch, Sapientia, Ecclesiasticus, ac libri Machabaeorum primus et secundus. Nonnullas etiam deprehendimus sententias ac versus integros e veteri illa editione in libros praecipue Regum, inque Proverbia Salomonis derivatos: quos quidem licet non admiserimus in nostra Canonis editione, eos tamen locis suis hoc obeli ÷ signo marginali designavimus, ut ad illa signa lector intentus [Col. 0070B] intelligat plus aliquid ibidem haberi in Vulgata, quam habeatur in pura et non confusa Hieronymi translatione Hebraica. Decretum itaque concilii Tridentini de editione et usu sacrorum librorum, in sessione quarta promulgatum, ad Hieronymianam maxime spectat translationem; quia maxima pars veteris ac novi Testamenti, prout Latine edita est in Vulgata hodierna, auctorem habet S. Hieronymum. Nihil enim officit auctoritati ejusdem interpretationis, quod cum illa partes aliquot Italae versionis pro authenticis habeantur in Ecclesia catholica, quae in suos usus adhibet veterem Latinum interpretem, ubi silet Hieronymus, in Scripturis sacris interpretandis doctor ejus maximus. Nunc ergo decretum subjiciamus, quo auctoritatem Hieronymianae versionis sancitam [Col. 0070C] dicimus in concilio Tridentino: Insuper eadem Sacrosancta Synodus considerans, non parum utilitatis accedere posse Ecclesiae Dei, si ex omnibus Latinis editionibus, quae circumferuntur sacrorum librorum, quaenam pro authentica habenda sit, innotescat, statuit, et declarat, ut haec ipsa vetus et vulgata editio, quae longo tot saeculorum usu in ipsa Ecclesia probata est in publicis lectionibus, disputationibus, praedicationibus et expositionibus, pro authentica habeatur: et ut nemo illam rejicere quovis praetextu audeat vel praesumat. Hac sanctione Ecclesiae catholicae consignata auctoritas translationis Hieronymianae, piorum omnium ita animos incessit, ut eidem commendandae longiorem probationem frustra postularemus.



PROLEGOMENON III. De Canone Hebraicae veritatis et Scholiis ejusdem marginalibus.
[Col. 0069]

I. Quid Canon Hebraicae veritatis. II. Hujus Canonis saepius meminit ipse Hieronymus. III. Hebraicam veritatem Graeci ac Latini Patres agnoscunt. IV. De singulis partibus, sive ordinibus, ejusdem Canonis. V. Danielis et Estheris additamenta recepta cum signis obelorum in translationem Hieronymi. VI. Quisnam fuerit auctor marginalium scholiorum Canonis, et quaenam sit hujusmodi annotationum utilitas ac praestantia.

[Col. 0069D] Canonis Hebraicae veritatis nomine intelligenda veniunt Instrumenti veteris volumina viginti duo, quae canonica habentur tam apud Judaeos, quam apud Christianos: quaeque in Latinum eloquium ab Hieronymo fuere conversa juxta fidem Hebraeorum [Col. 0070D] fontium, ac demum in unum veluti corpus compacta, servato librorum ordine triplici prout in codicibus Hebraeorum res positae inveniebantur tempore sancti Hieronymi. Canon igitur est catalogus Scripturarum divinarum, quae Canonicae appellantur, [Col. 0071A] eo quod in canonem sunt receptae, supremumque obtinuerint culmen auctoritatis, non modo ad mores sancte informandos; sed ad comprobanda etiam quaelibet Ecclesiastica dogmata. Hanc vero Canonis sacri notionem mutuati sumus e libro secundo Apologiae Hieronymi adversus Rufinum, deque Praefatione ejusdem sancti Doctoris in libros Salomonis. Nam Galeati prologi, ubi Hebraeorum explicavit Canonem, his verbis recordatur in fine posterioris Apologiae: In libris quoque Samuelis et Malachim, quos nos Regnorum quatuor nominamus, post catalogum divinae Scripturae, haec intuli, etc. Hinc videas Canonem sacrorum Bibliorum veteris Testamenti Hieronymum hoc loco appellasse Catalogum divinae Scripturae. Id autem discriminis posuit inter Scripturas [Col. 0071B] canonicas, et non canonicas, quod istae legerentur tantum in Ecclesia ad aedificationem plebis; canonicae vero ad fidei dogmata insuper confirmanda: Sicut ergo Judith, inquit praefatione jam laudata in libros Salomonis, et Tobiae, et Machabaeorum libros legit quidem Ecclesia, sed eos inter canonicas Scripturas non recipit: sic et haec duo volumina (Ecclesiast. et Sapient.) legat ad aedificationem plebis, non ad auctoritatem Ecclesiasticorum dogmatum confirmandam. Hieronymo in hac Scripturarum parte consentit Rufinus, cum et ipse in suo symbolo diserte docet, non alia volumina pro Canonicis fuisse habita suo tempore praeter illa quae recensentur in prologo Hieronymi Galeato. Ad Catalogum namque librorum veteris et novi Testamenti ista subjungit: Haec sunt [Col. 0071C] quae Patres intra Canonem concluserunt, et ex quibus fidei nostrae assertationes constare voluerunt. Sciendum tamen est, quod et alii libri sunt, qui non sunt Canonici, sed Ecclesiastici a majoribus appellati sunt, id est, Sapientia, quae dicitur Salomonis, et alia Sapientia, quae dicitur filii Sirach, qui liber apud Latinos hoc ipso generali vocabulo Ecclesiasticus appellatur, quo vocabulo non auctor libelli, sed Scripturae qualitas cognominata est. Ejusdem vero ordinis libellus est Tobiae, et Judith, et Machabaeorum libri. Post aetatem Hieronymi ac Rufini non statim in canonem sacrorum Bibliorum susceptos fuisse libros illos, qui Ecclesiastici dicti sunt, fidem nobis facit exemplar manuscriptum, quod licet vetustissimum appareat, quadringentis tamen annis ad minus post obitum [Col. 0071D] Rufini fuisse inscriptum, nemo inficiatur. Hic itaque codex Bibliorum manuscriptus, notatus numer. 15, in nostra San-Germanensi bibliotheca, haec attexuit libro Estheris: Finit Esther. Deo gratias, Amen. Hucusque completum est vetus Testamentum, id est, omnes Canonicae Scripturae, quas transtulit Hieronymus presbyter de Hebraica veritate in Latinum sermonem. Caeterae vero Scripturae, quae non sunt Canonicae, sed dicuntur Ecclesiasticae, istae sunt, id est, liber Judith, Tobias, libri Machabaeorum duo, Sapientia, quae dicitur Salomonis, et liber Jesu, filii Sirach, et liber Pastoris. Nonnulla praetermitto, quae videri possunt ad finem columnae 1152 hujus editionis. Quam igitur habuerit in Ecclesia auctoritatis dignitatem Scripturae [Col. 0072A] canonicae, plane liquet ex supra memoratis, et illae sunt, quibus constat Canon Hebraicae veritatis, in quo nunquam fuerunt libri, vel Apocryphi, vel Ecclesiastici appellati apud antiquos Patres. Hodie nullo auctoritatis discrimine in Canonem Ecclesiasticum recepti, parem cum caeteris merentur venerationem apud omnes vere pios, qui concilii Tridentini decreto de canonicis Scripturis adhaerere gloriantur.

Canonis porro Hebraicae veritatis meminit Cassiodorus, de Institutione divinarum litterarum capite duodecimo, ubi ipsum vocat divisionem Scripturae divinae secundum Hieronymum: Auctoritas divina, inquit, secundum sanctum Hieronymum in Testamenta duo ita dividitur, id est, in vetus et novum; in [Col. 0072B] Legem, id est, Genesim, Exodum, Leviticum, Numerorum, Deuteronomium; in Prophetas, qui sunt Jesu Nave, Judicum, Ruth, Samuel, Malachim, Isaias, Jeremias, Ezechiel, libri duodecim Prophetarum. In Hagiographos, qui sunt Job, David, Salomonis Proverbia, Ecclesiastes, Canticum Canticorum, Daniel, Verba Dierum, id est, Paralipomenon, Esdras, Esther. Haec ex prologo Hieronymi Galeato afferebat Cassiodorus; sed vitiosa est prorsus illa divisio, tam in editis, quam in manuscriptis libris: 1o quidem omissa ubique voce Malachim post verbum Samuel. 2o Manuscripti codices non pauci praetermiserunt Daniel, alii cum editis annumerant majoribus prophetis post Ezechielem, servato ordine vulgato Bibliorum sacrorum. 3o Pro nomine isto, Ecclesiastes, posuerunt [Col. 0072C] Ecclesiasticum, qui non est Salomonis, sed liber Jesu, filii Sirach: quique in Canonem nusquam admissus est ab Hieronymo. 4o Denique aliquot manuscripta exemplaria adjiciunt librum Judith post volumen Estheris: cum tamen Judithae liber e numero canonicarum Scripturarum segregatus sit in multis locis apud Hieronymum. Neque tamen negligentiae vel inscientiae accusandus est Garetius noster, qui in ultima Cassiodori operum editione hos non emendavit codicum seu editorum, seu manuscriptorum errores. Is quippe, sicut et alii, qui edendis SS. Patrum lucubrationibus navant operam, id quod in melioris notae libris, manu optima et vetustissima exaratis habebatur, bona fide retulit, nec sui credidit esse officii et muneris ea corrigere, quae in [Col. 0072D] tam venerandae antiquitatis codicibus constanter legebantur. At nulli omnino ingratum aut injucundum fore arbitramur, si pro suscepto a nobis Canonis Hebraici explicandi munere observemus hos omnes lapsus et errores posse ab iis facile corrigi, qui sacra divinarum litterarum eruditione imbuti, eos tentaverint hac sacrati fontis unda eluere atque abstergere.

Eumdem Hebraeorum Canonem repraesentat Isidodorus Hispalensis, Originum lib. VI, cap. 1, quem integrum hoc loco transcriberemus, nisi infra editus esset cum principio Scripturarum Galeato, seu praefatione in libros Regum. Notandum tamen nonnulla verba Hebraica aliter legi apud Isidorum, quam legantur [Col. 0073A] apud Hieronymum: quia editores Isidori morem hodiernum Grammaticorum Hebraeorum saepius imitantur, imperitia quoque vel ipsorum, vel librariorum, voces quaedam mendosiores occurrunt, ut est illud: Quidam autem Ruth et Rimoth, quod Latine dicitur, lamentatio Jeremiae, Hagiographis adjiciunt. Quisquis vocem Rimoth barbaram posuit pro Kinoth, sive Cinoth, quae lamentationes significat, eum linguae Hebraicae imperitissimum fuisse oportet. Sic fieri amat inter illos, qui scriptorum veterum opera restituere praesumunt absque sufficienti notitia multarum rerum, quas pertractant.

II. Canonem Hebraicae veritatis conceptis verbis appellat ipse Hieronymus libros veteris Testamenti Latine a se redditos: quod si secus fuisset, hoc nomine [Col. 0073B] nequaquam a nobis fuisset insignita prima pars hujus divinae bibliothecae. Verum hanc nomenclaturam edocti a sancto Doctore, inepte ageremus alienum ac ementitum titulum apponentes Hebraicae translationi veteris Instrumenti. Celebrior et explicatior locus hujusce nominationis legitur epistola 28, ad Lucinium; de quo ne minima particula nobis excidat, integrum affero ad laudem praecipue Hebraicorum voluminum, in quorum auctoritatem debacchatus est hujus temporis quidam fabularum Aegyptiacarum propugnator. Sed nunc audiat Hieronymum juxta datam sibi sapientiam ita Lucinio respondentem: Canonem Hebraicae veritatis, excepto Octateucho, quem nunc in manibus habeo pueris tuis et notariis dedi scribendum. Septuaginta interpretationem et te [Col. 0073C] habere non dubito, et ante annos plurimos diligentissime emendatam, studiosis tradidi. Novum Testamentum Graecae reddidi auctoritati. Ut enim veterum librorum fides de Hebraeis voluminibus examinanda est: ita novorum Graeci sermonis normam desiderat. Non poterat beatus Hieronymus clarius aut brevius declarare quidquid in Divina Bibliotheca nobis praestitit. Priorem enim partem apertissime demonstrat, cum ait, Canonem hebraicae veritatis, excepto Octateucho, quem nunc in manibus habeo, pueris tuis et notariis dedi scribendum; alteram autem in his verbis, Septuaginta interpretationem et te habere non dubito, et ante annos plurimos diligentissime emendatam studiosis tradidi. Tertiam denique partem Divinae Bibliothecae indicat dicens, Novum Testamentum Graecae [Col. 0073D] reddidi auctoritati. Quid plura? ut innotescat quibus fundamentis suas Bibliorum sacrorum interpretationes suffultas esse voluerit, apte concluseque subjungit, Ut enim veterum librorum fides de Hebraeis voluminibus examinanda est: ita novorum Graeci sermonis normam desiderat. Quae definitio emendationis Scripturarum tantam in Ecclesia obtinuit auctoritatem, ut ex prescripto Hieronymi jus canonicum in Decreto Gratiani eamdem castigationis normam sequendam esse decernat. Canonem igitur Hebraicae veritatis scribendum dedit Hieronymus pueris sex et notariis Lucinii, in quo laudans praecipue fervorem ac studium Scripturarum, ita ad Theodoram scribit epist. 29: Nec patriae suae largitate contentus, misit Jerosolymarum [Col. 0074A] et Alexandrinae Ecclesiae tantum auri, quantum multorum possit inopiae subveniri. Quod cum multi mirentur, et praedicent, ego in illo magis laudabo fervorem et studium Scripturarum. Quo ille desiderio opuscula nostra flagitavit, et missis sex notariis, quia in hac provincia Latini sermonis scriptorumque penuria est, describi sibi fecit quaecumque ab adolescentia usque in praesens tempus dictavimus? Circa annum Christi 394 illa scribebat Hieronymus, cum Octateuchum adhuc haberet in manibus interpretatione donandum tempore opportuno. Quisnam vero fuerit ille Octateuchus, satis liquet ex praefatione in librum Josue, ubi dicit, finito tandem Mosis Pentateucho, ad libros Josue, Judicum, Ruth et Esther mittendam manum. Quod duobus vel tribus modis intelligi potest. Primum [Col. 0074B] librum Judicum et Ruth in eumdem compingendo, Octateuchum faciemus ex quinque Mosi voluminibus, uno Josue, altero Judicum, et ultimo Estheris. Hic erit Octateuchus, quem Hieronymus absolvebat post annum Christi 404, ut videre est in prolegomeno nostro superiori, ubi disputatum est de tempore translationum Hieronymianarum. Secundo Octateuchum istum ita supputari nihil vetat, Exodus, Leviticus, Numeri, Deuteronomium, Josue, Judices, Ruth et Esther. Nam quo tempore scribebat Hieronymus ad Lucinium, tunc Genesis Librum in Latinum sermonem ab eo fuisse translatum, vix dubitari potest: neque vero uno tempore omnia Mosis volumina Latinitate donavit, uti suo loco diximus, sed statim Geneseos librum interpretari coepit anno circiter 394, quem [Col. 0074C] Desiderio suo nuncupavit: reliqua Pentateuchi Mosaici volumina majoribus reservans otiis scribendi. Denique de supputatione, sublato Genesis volumine, et Ruth cum Judicibus copulato, erit nihilominus integer adhuc Octateuchus in manibus Hieronymi suo tempore convertendus in Latinum eloquium: nempe IV Mosis libri, I Josue, I Judicum et Ruth, I Estheris, et I Paralipomenon. Quia certum exstat libros Paralipomenon ex Hebraeo non fuisse translatos ante annum 396, quando vita jam excesserat Lucinius. Hinc intelligat lector non uno modo errasse Marianum in notis ad epistolam 28 S. Hieronymi: nam error in eo est, quod pro Octateucho legerit Heptateuchum, et Erasmum purae lectioni adhaerentem putavit reprehensione dignum. Monemus igitur studiosum lectorem [Col. 0074D] meliores ac doctiores esse notas Gravii, quibus illustravit epistolas Hieronymi, quam sint illae, quas Marianus Victorius edidit cum operibus ejusdem sancti Doctoris.

De Canone meminit iterum aliis locis Hieronymus: nam praefatione in libros Regum, postquam illum per partes singulas explanavit, haec ab eo scripta leguntur: Igitur Sapientia, quae vulgo Salomonis inscribitur, et Jesu filii Sirach liber, et Judith et Tobias, et Pastor non sunt in Canone. Libro quoque primo adversus Jovinianum de , volumine prorsus apocrypho, locutus, redit ad canonicas Scripturas, dicens: Sed nunc nobis de Canone omne certamen est. Ejusdem recordatur prooemio Commentariorum [Col. 0075A] in Jonam prophetam: Liber quoque Tobiae, inquit, licet non habeatur in Canone, tamen quia usurpatur ab Ecclesiasticis viris, tale quid memorat, etc. Quem etiam tacito nomine Canonis, in partes suas distribuit praefatione in Danielem ex Hebraeo translatum. Illud admoneo, non haberi Danielem apud Hebraeos inter prophetas, sed inter eos qui Hagiographa scripserant. In tres siquidem partes omnis ab eis Scriptura dividitur, in Legem, in Prophetas, et in Hagiographa, id est, in quinque, et octo, et in undecim libros; de quo non est hujus temporis disserere. Ut autem Canonis mentionem ingerit non addendo nomen Hebraicae veritatis: ita sexcentis locis citat Hebraicam veritatem, praetermissa omni Canonis appellatione. Idem talem intelligit in Hebraeorum Canone, [Col. 0075B] quod in Hebraica veritate; quia Hebraica veritas apud Hieronymum semper accipitur pro canonicis Hebraeorum Scripturis, id est, pro iis solis quae leguntur in fonte Hebraico. Jam vero stultus sit, qui singula loca enumerare velit, in quibus Hebraicam veritatem replicat Hieronymus: vix enim aliquam Epistolam, aut quemlibet commentarium revolveris, ubi statim non occurrant similes locutiones: Juxta Hebraicam veritatem. Aliter Hebraica veritas habet. Hoc a veritate Hebraica discordat. Et ita de caeteris, quae vel comminisci, otiosi esset scriptoris.

III. Multifariam Hebraeorum voluminum auctoritatem agnovere Graeci Latinique Patres; et quanto fuere caeteris doctiores, tanto plus eos perspicias Hebraicae studuisse veritati. Dum testatur Hieronymus, [Col. 0075C] libro primo Apologiae adversus Rufinum, Origenem se legisse ob eruditionis meritum, non ad sectandam ejus fidem, praeclarum istud contexuit testimonium, quo Graecorum studia erga Hebraicam Scripturam manifesta explorataque nobis fecit: Ipse Origenes, inquit, et Clemens, et Eusebius, atque alii complures, quando de Scripturis aliqua disputant, et volunt approbare quod dicunt, sic solent scribere: Referebat mihi Hebraeus; et Audivi ab Hebraeo; et Hebraeorum ista sententia est. Certo etiam Origenes patriarchen Huillum, qui temporibus ejus fuit, nominat, et trigesimum tomum in Isaiam, in cujus fine edisserit: Vae tibi, civitas Ariel, quam expugnavit David, illius expositione concludit: ut cum aliter prius sensisse se dicat, doctus ab illo, id quod verius est, confitetur. [Col. 0075D] Octogesimum quoque nonum psalmum, qui inscribitur Oratio Moysi, hominis Dei, et reliquos undecim, qui non habent titulos, secundum Huilli expositionem, ejusdem Moysi putat: nec dedignatur, Hebraeam Scripturam interpretans per singula loca, quid Hebraeis videatur, inserere. In fine libri secundi ejusdem Apologiae, de Origene iterum, et Didymo, et Eusebio, asserit ipsos Judaeorum translationes explanasse in omnibus suis libris: quodque praecipuum est in commendationem Hebraicae veritatis, hoc ita subjungit; Apostolici viri Scripturis utuntur Hebraicis: ipsos apostolos et evangelistas hoc fecisse perspicuum est. Dominus atque Salvator, ubicumque veteris Scripturae meminit, de Hebraicis voluminibus ponit exempla, etc. [Col. 0076A] Quid igitur mirum, si post Dominum Salvatorem, post apostolos et evangelistas, ac demum post viros apostolicos, Graecorum Patrum celebratiores Hebraicis uterentur Scripturis, earum auctoritatem agnoscerent, atque de Judaeorum codicibus divinos sensus scrutarentur. Idem studium Hebraicae Scripturae in Adamantio probat Eusebius Caesariensis, Eccl. Hist. lib. VI, cap. 16, ubi ait statim ab initio: Tantam porro curam ac diligentiam in divinis Scripturis perscrutandis adhibebat Origenes, ut Hebraicam etiam linguam didicerit, et authenticos Scripturarum libros, Hebraicis scriptos litteris, qui apud Judaeos habentur, sibi comparaverit, , . Authenticos, interprete [Col. 0076B] Valesio, vocat Eusebius Judaeorum codices, respectu omnium translationum, etiam comparatione facta cum versione LXXII Translatorum. Qua quidem appellatione saepissime eosdem libros exornat Hieronymus, ut epistola 132, ad Vitalem: Et siquidem in historiis aliter haberent Septuaginta, aliter Hebraica veritas, confugere poteramus ad solita praesidia, et arcem linguae tenere vernaculae: nunc vero cum et ipsum Authenticum et caeteri interpretes pari auctoritate consentiant, non in Scriptura, sed in sensu est difficultas. Similiter epist. 135 de psalmo sexagesimo septimo nonnullos versiculos in medium adducens, hanc castigationem illis abhibuit juxta fidem librorum authenticorum. Cum iste versiculus, inquit, magis habere debeat juxta Hebraicam veritatem, Cantate Deo, Psallite [Col. 0076C] Domino, et illud quod sequitur in principio versus alterius, Psallite Deo, non sit in libris Authenticis, sed obelo praenotatum. Libro denique decimo septimo Commentariorum in Isaiam prophetam non aliter vocat Hebraeorum exemplaria, quam libros authenticos: sic enim scribit de Apostolo: Paraphrasim hujus testimonii, quasi Hebraeus ex Hebraeis, assumit apostolus Paulus de authenticis libris in Epistola quam scribit ad Corinthios. Illas ergo Hebraeorum primigenias, , Scripturas, sive libros authenticos sibi comparavit Origenes, quos tanti faciebat, ut decimo Stromatum suorum libro nihil recipiendum putarit praeter ea quae in libris Hebraicis legerentur. Unde de historia Susannae aiebat apud Hieronymum in fine Commentariorum in Danielem: Quia Hebraei reprobant [Col. 0076D] historiam Susannae, dicentes eam in Danielis volumine non haberi, debemus diligenter inquirere nomina quae Latini illicem et lentiscum interpretantur, si sint apud Hebraeos, et quam habeant etymologiam, ut a , scissio, et a , sectio, sive serratio, dicatur lingua eorum. Quod si non fuerit inventum, necessitate cogemur et nos eorum acquiescere sententiae, qui Graeci tantum sermonis hanc volunt esse , quae Graecam habeat etymologiam, et Hebraicam non habeat. Quod si quis ostenderit duarum istarum arborum scissionis et sectionis in Hebraeo stare etymologiam, tunc poterimus etiam hanc Scripturam recipere. Ibidem nonnulla edisserens de verbis regis Babylonis, deque idolo Beli apud Babylonios, pulchre [Col. 0077A] sententiam suam tuetur exceptione hac subtili: Hoc quod Scriptura nunc dicit: Exclamavit voce magna; quia de idololatra et ignorante Deum dicitur, videtur observationem nostram subvertere, qua dudum asseruimus, vocem magnam in sanctis tantum reperiri. Quod solvet facile qui hanc historiam in libro Danielis apud Hebraeos dixerit non haberi. Si quis autem potuerit eam approbare esse de Canone, tunc quaerendum est quid ei respondere debeamus. Ex his manifestum nobis est, Origenem ita Hebraicae veritati adhaesisse, ut nihil extra Canonem Hebraeorum recipere, nihil non Hebraicum defendere voluerit. Nec vetat quod scriptum ab eo legimus in epistola ad Africanum; quia prudenti consilio usitatos in Ecclesia codices, Vulgatamque lectionem Scripturae ad aedificationem [Col. 0077B] plebis, noluit a Christianis repudiari tamquam adulterina additamenta, aut mimorum arte contexta. In homiliis igitur suis, quas ad vulgum loquitur, communem editionem ac lectiones usitatas sequitur: in tomis vero, id est, in disputatione majori, Hebraica veritate stipatus, et suorum circumdatus agminibus, interdum linguae peregrinae quaerit auxilia. Quod ita testatum habemus ab Hieronymo praefatione Quaestionum Hebraicarum in Genesim. Sciendum tamen in Homiliis etiam Origenis bene audiri Hebraicam veritatem, ac saepius praeferri Septuaginta Seniorum interpretationibus. Homilia secunda in Cantica canticorum cum recitasset Origenes haec verba Proverbiorum XXVII, 10: In domum fratris tui ne intres infelix, in ultimam vocem, infelix, sic observatum voluit. [Col. 0077C] Pro eo quod Septuaginta, infelix, interpretati sunt, Aquila, Hebraeam exprimens veritatem, posuit. Homilia quoque undecima in Jeremiam manifestus est assertor Hebraeorum voluminum, in tantum ut ea vocet exemplaria certiora, atque veraciora, habita etiam ratione ad versionem LXX interpretum. Duplex quippe, inquit, Scriptura est. Nam in multis exemplaribus continetur: Non profui, neque profuit mihi quisquam. In his vero quae exemplaria veriora sunt, et cum Hebraeis consonant, habetur: Non debui, neque debuit mihi quisquam. Oportet igitur et quod in usu est, atque in Ecclesiis legitur, exponere, et hoc quod in Hebraeis codicibus invenitur, intactum non praeterire. Et post pauca: Quia autem et alia nobis expositio residua est, propter exemplaria certiora, in quibus [Col. 0077D] continetur: non debui, neque debuit mihi quisquam, et hunc locum consideremus. Qui plura desiderarit, ut persuasum habeat Origenem in omnibus agnovisse auctoritatem Hebraicorum voluminum, legat libros ejusdem contra Celsum, et tomos Commentariorum in Matthaeum. Nunc unus pro aliis omnibus Graecis Patribus veniat ad probationem nostrae assertionis Procopius Gazaeus sophista, qui Commentarios in Octateuchum ex vetustissimis orthodoxorum Patrum aliorumque Scriptorum enarrationibus accuratissime concinnavit, et sententias eorum in unum corpus ac perpetuum interpretationis contextum delibavit. Hic itaque Graecus Scriptor, ad primum Geneseos verbum, Hebraicam agnoscit veritatem, parumque abest quin [Col. 0078A] LXX interpretibus succenseat ob occasionem erroris, quam praebent illi in sua translatione Scripturarum. At si velimus, inquit, Hebraeam observare veritatem, sciendum est principii nomen significare caput. Itaque licebit hunc assignare sensum: Moses coelum et terram, quae prima sunt entium visibilia, caput vocat, etc.; deinde singula discutiens de verbo creavit, in primo Geneseos versu, haec in primis notare studuit: Verum si Hebraicam dictionem diligentius excutere velimus, reperiemus eam vocem non simpliciter significare, fecit, sed condidit, in conspectum nostrum dedit, et demonstravit: quae omnia quodammodo docent, quod eam, cum prius non fuerit, nec ex praejacente, materia constituerit, et videndam exhibuerit. Nam quod Septuaginta interpretes inquiunt, fecit; certe occasionem [Col. 0078B] quibusdam magni erroris obtulere. Facere etenim de his praedicant, quae ex quadam materia producuntur, ut ex ferro falx, et alia quae nobis artifices efficiunt. Hinc quidam in hunc errorem provoluti sunt, ut vociferarent, Mosen ab Aegyptiis edoctum, credidisse ex praejacente materia hoc universum conditum, eamque sententiam statim in sui operis initio nobis inculcare, cum utatur verbo, fecit. Horum impudentiam cum ignorarent Septuaginta interpretes, praesentem locum per verbum, fecit, exposuere, cum satius fuisset aliter expositum esse, et per verbum, quod Hebraeo per omnia responderet, sicut Mosem egisse constat, qui eo verbo quod ponit, quasi reluctatur summa vi illis, qui materiam inducebant, ostendens evidenter eam non praejacuisse. Immo coelum, terram, abyssumque antecessisse [Col. 0078C] materiam commonstrat, dum ex his mundi ornatum processisse, populum suae fidei commissum erudit. Quanta sunt in hac Procopiana expositione, quae veritatem Hebraeorum voluminum commendant: quanta econtrario, quae translationem Septuaginta interpretum explodunt? Ne quis tamen sibi soli doctus, nobis vero multum indoctus propugnator LXX Translatorum, existimet, Procopium unico hocce loco tribuisse auctoritatem exemplaribus Hebraicis sacrorum Bibliorum, legat ejusdem Commentarios in caput undecimum Geneseos, ubi scriptum reperiet: Sem fuit filius centum annorum, et genuit Arphaxad, biennio post diluvium. Hebraica veritas habet, Selam genitum esse ab Arphaxad. Quae deinde in medio ponuntur, obelisco signata visuntur. Junioris igitur, qui [Col. 0078D] vocatur, Cainani jugulata est obelisco progenitura; quia nulla fuit in veritate Hebraica hujus patriarchae commemoratio. Ea autem quae obelis signata erant, nulla expositione dignabantur apud Graecos, quippe quod aliena a fonte Scripturarum, et adscititia haberentur in verbis propheticis. Tempus me deficiet, si cuncta replicem, quae in Procopii Gazaei collectione affatim occurrunt ad manifestandam auctoritatem, quam Hebraicae veritati tribuere Graeci scriptores. Verum nefas sit omisisse quae de annis chronologicis priorum patriarcharum ante diluvium, scribit Procopius, quasi nomine aliorum omnium Graeciae tractatorum: Notandum est, inquit, Hebraeum semper circa centenarium numerum versari in componenda genealogia, [Col. 0079A] exempli gratia: Adam natus annos 230 genuit Seth, qui primogenitus censetur: sed Hebraeus sic scribit: Adam natus annos 130 genuit Seth . . . Enos vero vixit nonaginta annis, et genuit Kenan . . . Kenan vero vixit septuaginta annis, et genuit Mahaelalel, etc. Ita consequenter usque ad patriarcham Henoch, qui cum Deo ambulans sublatus est, ne malitia mutaret intellectum ejus. Minorem vero numerum codicum Hebraeorum hoc modo prosecutus Procopius, agnoscit talem chronologiam summa diligentia fuisse annotatam a Moyse: Ecce quanta diligentia annotatum sit tempus, quod praecessit generationem liberorum, et quod denique insecutum est. Hic quidem in cap. V Geneseos probat Scripturam Hebraicam; at in Commentariis ad versum octavum capitis XXXII Deuteronomii, errorem Septuaginta manifeste redarguit [Col. 0079B] his verbis: Ab Adam usque ad Noe ab eo decimum, annis circiter bis mille quadraginta duobus, qui error LXX interpretum est, nullus in spatiosum iter deflexisse, historia fertur. Ne congeries multorum similium testimoniorum lectorem obrueret, plura praetermitto ex iis quae legi in Commentariis Procopii. Si cui jam allata non sufficiant, consulat ipse Commentarios in Octateuchum, et verum me dicere comprobabit.

Caeterum de aetate Procopii Gazaei Sophistae non una est eruditorum sententia. At si vera est epistola ejusdem Procopii ad ipsum Hieronymum scripta, quam Isaac Vossius afferebat in responsione ad tertias Simonii objectiones, pag. 117, aequales fuisse [Col. 0079C] Hieronymum ac Procopium necesse est. Probat vero Joannes Curterius, interpres Procopii in Isaiam prophetam, Theodosii primi saeculum attigisse sophistam nostrum Gazaeum: immo et prius etiam aliquanto coepisse, cum hic se multos alacriter martyria subcuntes vidisse testetur, quae in Juliano cessasse reperiuntur: a cujus imperio ad idolorum alteram usque dejectionem, Procopii saeculum produci queat. Vide praefationem Curterii in Epitomen variarum commentationum in Isaiam prophetam. Ut sit de tempore Procopii Gazaei, certum ab eo exstat Graecos scriptores ecclesiasticos omnes veritatis Hebraicae tenacissimos fuisse cum Hieronymo: Septuaginta vero interpretes saepius ab ipsis abjectos esse. Praeclare quidem commendatur Hebraica veritas ex iis [Col. 0079D] quae modo recensuimus: praecipuum tamen ac singulare est ad ejus laudis accessionem, quod in rebus maximi momenti, ac fidem catholicam spectantibus, ad fontem Hebraeum recurrere, et linguae peregrinae auxilia quaerere teneantur Graeci atque Latini orthodoxi. Procopium jam vidimus repudiantem Septuaginta interpretes, qui occasionem erroris praebuerunt in primo versiculo Geneseos, propter verbum fecit: ut multi dicerent Mosen credidisse ex praejacente materia universum coeli ac terrae opificium conditum fuisse. Hujus opinionis imperitiam non aliunde refellit Procopius, quam ex Hebraico contextu, ubi diserte testatur Moses Deum creasse, [Figure: [Hebrew Text] 1Kb] bara, id est, ex nihilo, condidisse coelum et terram. [Col. 0080A] Cum autem creationis mundi ex nihilo fidem excludant aliquo modo Septuaginta Translatores, pejus adhuc creationem inducunt in aeternam Sapientiae Dei generationem, et inde Arianae haeresi ansam sui dogmatis subministrant. Ideo sancti Patres provocant ad Hebraicam veritatem, qua error Arianorum validissime confutatur. Epiphanius haer. 68, pag. 320, Arianis, locum a LXX male editum, , urgentibus, ita respondit: Hi cum Hebraicas dictiones neque attigerint, neque noverint, neque commodo se habeat harum vis, sciant: proterve et petulanter insultarunt, graves inimici: quaerentes occasionem unde fidem mutilent, immo magis seipsos, nec enim possunt veritatem. Et quia invenerunt, Dominus creavit me, periculose velut imaginantes somniant, ea, quae ad nihil [Col. 0080B] commoda sunt, vitae inferentes, et orbem terrarum turbantes: at Hebraica lingua non sic habet. Unde et Aquila dicit, Dominus possedit me, etc. De eodem testimonio haec habet Hieronymus lib. II Commentariorum in caput IV Epistolae ad Ephesios: Unde et haeresis nativitatem Christi calumnians, Salomonis usurpat exemplum: Dominus creavit me initium viarum suarum. Quod ipse castigat lib. II Commentariorum in cap. IV Michaeae, dicens: Sive ut Hebraeo scribitur, Dominus possedit me. CANANI enim ([Figure: [Hebrew Text] 1Kb] ) non creavit me, sed possedit me, habuitque, significat. Clarius adhuc in epistola ad Cyprianum, ubi exponit octogesimum nonum psalmum. Ait igitur non longe ab initio. Simile quid et in Proverbiis ex persona Sapientiae, qui Christus est, legitur: Dominus creavit [Col. 0080C] me initium viarum suarum in opera sua: ante saecula fundavit me in principio: antequam terram faceret et abyssos, priusquam produceret fontes aquarum, priusquam montes firmarentur, ante omnes colles generavit me. Nullum autem debet verbum creationis movere, cum in Hebraeo non sit creatio, quae dicitur BARA ([Figure: [Hebrew Text] 1Kb] ), sed possessio: ita enim scriptum est, ADONAI CANANI RESITH DERCHO ([Figure: [Hebrew Text] 2Kb] ), quod in lingua nostra exprimitur Dominus possedit me, initium viarum suarum. Inter possessionem autem et creationem multa diversitas est. Possessio significat, quod semper Filius in Patre et Pater in Filio fuerit. Creatio autem ejus, qui prius non erat, conditionis exordium. Idem Hieronymus, libro Quaestionum Hebraicarum in Genesim, et libro primo adversus [Col. 0080D] Jovinianum, urget immaculatum partum Virginis Mariae tum contra Judaeos, tum contra Haereticos, ex dictione Hebraica [Figure: [Hebrew Text] 1Kb] , aalma, quae legitur Isaiae VII, XIV, ubi virgo paritura nostrum Emmanuel praedicta erat. Loquatur Isaias, inquit sanctus Doctor lib. I adversus Jovinianum, spei nostrae fideique mysterium. Ecce virgo in utero concipiet, et pariet filium, et vocabis nomen ejus Emmanuel. Scio Judaeos opponere solere, in Hebraeo verbum AALMA, non virginem sonare, sed adolescentulam. Et revera virgo proprie BETHULA, adolescentula autem vel puella, non AALMA dicitur, sed NAARA. Quid est igitur quod significat AALMA? Absconditam virginem, id est, non solum virginem, sed cum virginem: quia non [Col. 0081A] omnis virgo abscondita est, nec ab hominum fortuito separata conspectu . . . In eo loco in quo ait: Virgo quae egredietur, ut hauriat aquam, in Hebraico scriptum est AALMA, id est, virgo secreta, et nimia parentum diligentia custodita. Aut certe ostendat mihi, ubi hoc verbo appellentur et nuptae, et imperitiam confitebor. Pro purissimo virginitatis et integritatis honore adversus eumdem Jovinianum dum supra militaret libro jam laudato Hieronymus, hoc Zachariae commate haeresim jugulabat. Et expletur, inquit, illud vaticinium Zachariae, dumtaxat juxta Hebraicam veritatem de Ecclesiae virginibus prophetantis: Complebuntur infantibus, et puellis ludentibus plateae ejus. Quid enim bonum ejus est, et quid pulchrum ejus, nisi frumentum electorum, et vinum germinans virgines. Istae sunt virgines, [Col. 0081B] etc. Vides, prudens lector, spei nostrae fideique mysteriis, cum adversus Judaeos, tum adversus haereticos, patrocinia quaesita e codicibus Hebraeorum, et Ecclesiae catholicae invictissimos pugiles, ubi quaestio est de fide nativitatis Christi, Verbique aeterna generatione, ad Hebraicam semper provocasse veritatem. Quod utique incassum ivisset, nisi constans ac perpetua fuisset habita apud omnes auctoritas Hebraeorum voluminum. Merito proinde aiebat Hieronymus epist. 74, ad Marcellam: Jampridem cum voluminibus Hebraeorum editionem Aquilae confero, ne quid forsitan propter odium Christi synagoga mutaverit, et ut amicae menti fatear, quae ad nostram fidem pertineant roborandam, plura reperio. Suspicabatur vir sanctus Aquilam subdola interpretatione [Col. 0081C] nonnihil mutasse de Scripturis sanctis, dumque editionem ejus cum fonte Hebraeo contendit, plura reperit Hebraica veritate ad comprobationem nostrae fidei. Quare alibi pudebat tantum doctorem contentionis nostrorum sciolorum, qui Hebraicam veritatem, id est, suam ex Hebraeo translationem arguebant. Judaei, inquit, contra se legunt, et quid pro se sit, nescit Ecclesia.

Pro Ecclesia maxime erat quod in prophetarum voluminibus Hebraeis legebatur: utque inconcussum haberet fides Christiana apud ipsos inimicos testimonium. Judaeorum gentem Deus per terras dispergi voluit cum instrumentis divinarum Scripturarum, quibus nostrae religionis sacramenta non conficta, sed a vero Deo promissa, atque completa demonstrantur. [Col. 0081D] Hinc sanctus Augustinus de Civitate Dei lib. XVIII, cap. 46. Nobis quidem, inquit, illae sufficiunt prophetiae, quae de nostrorum inimicorum codicibus proferuntur, quos agnoscimus propter hoc testimonium, quod nobis inviti perhibent, eosdem codices habendo atque servando, per omnes gentes etiam ipsos esse dispersos, quaquaversum Christi Ecclesia dilatatur . . . quoniam si cum illo testimonio Scripturarum in sua tantummodo terra non ubique essent, profecto Ecclesia, quae ubique est, eos prophetiarum, quae de Christo praemissae sunt, testes in omnibus gentibus habere non posset. Idem docebat in psalmum LVI, cum diceret: Ut Judaei tamquam capsarii nostri libros nostros circumferrent, ut cum pagani non credunt, quae [Col. 0082A] nos de Christo praedicta fuisse dicimus, quasi a nobis essent conficta, mittamus eos ad inimicos fidei nostrae Judaeos, qui libros nostros circumferunt, in quibus eadem habentur, quae nos praedicamus. His consonant quae leguntur apud Justinum Martyrem Oratione prima ad Graecos, ubi Religionis Christianae libros asservatos esse pronuntiat cum sacris Judaeorum exemplaribus: nec id quidem fortuito, sed ex divinae providentiae consilio admirabili: Nam quod etiam nunc apud Judaeos pietatis nostrae libri asservantur, divinae id de nobis opus est prudentiae. Audiendus de eodem argumento Tertullianus, qui apertissime demonstrat supremam fuisse in Ecclesia Christi auctoritatem Hebraeorum voluminum ad rerum ineffabilium veritatem comprobandam, et ethnicis fidem [Col. 0082B] faciendam de cultu Christianae religionis nostrae. Inanium itaque deorum cultores hoc modo compellit, et interpellat. Apologet. cap. 18 et 19: Haec et nos risimus aliquando. De vestris fuimus: fiunt, non nascuntur Christiani. Quos diximus praedicatores, prophetae de officio praefandi vocantur. Voces eorum, itemque virtutes, quas ad fidem divinitatis edebant, in thesauris litterarum manent, nec iste nunc latent . . . Hodie apud Serapeum, Ptolomaei bibliothecae cum ipsis Hebraicis litteris exhibentur. Sed et Judaei palam lectitant. Vectigalis libertas vulgo aditur sabbatis omnibus. Qui audierit, inveniet Deum: qui autem studuerit intelligere, cogetur et credere. Primam instrumentis istis auctoritatem summa antiquitas vindicat . . . deos vestros, ipsa templa, et oracula, et sacra, unius interim prophetae [Col. 0082C] scrinium saeculis vincit, in quo videtur thesaurus collocatus totius Judaici sacramenti, et inde etiam nostri. De Hebraeis voluminibus locutum fuisse Tertullianum hoc Apologetici loco, nemo prudens ac sobrius inficiabitur. Si qui erunt tantis cervicibus, qui audeant ad suos sensus contorquere tam apertum antiquissimi scriptoris testimonium, facile ex ipso textu, ordineque sermonis eorum pervicaciam revincere poterunt, qui controversias scribunt, vel disputationes prolixas instituunt. Nos aequis lectoribus, non litigiosis, haec scripisse contenti, ad alias pergemus probationes.

Summam ex alio capite auctoritatem deducimus Hebraeorum voluminum. Nam secundum sanctorum Patrum celebratissimi Hilarius et Ambrosius exemplaribus [Col. 0082D] secundum Hebraeum correctis et emendatis semper adhaeserint, ex eo nobis evidentissimum indicium praebent quanta fuerit apud illos dignitas Hebraeorum codicum. Hanc in sancto Hilario venerationem erga fontem Hebraeum observat Petrus noster Coutant, numero 19 et 20, admonitionis in Commentarium Psalmorum, sive in tractatus Hilarii super Psalmos. Is tametsi natam de mundi aetate controversiam ingredi forte nolens, omnem a se removet suspicionem opinionis praejudicatae in gratiam Hebraeorum voluminum, testisque accedit locuples ad declarationem sententiae sancti Hilarii, quem nobis edidit. Sic igitur nonnulla loca Operum a se nuper editorum expendit: Quanti etiam fecerit (Hilarius) [Col. 0083A] Psalmorum librum apud Graecos, secundum Hebraeos emendatum, initio littera 8, psal. CXVIII, testatum reliquit: ubi a praeconcepta sententia, quam Latini codices confirmabant, ac nonnulli Graeci, ob unam illius auctoritatem discedit. In ejusdem libri emendatione, ut in totius psalmi CXVIII explanatione, consensit Ambrosius in eumdem locum. Utriusque verba ad illud Luciani martyris opus commode referes, de quo Euthymius testatur: omnibus editionibus visis, et cum Hebraica veritate diligentissime collatis, propriam editionem, nihil mancum, nihil habentem superfluum Christianis tradidit, etc.

Ille cum ex hoc loco, quo librum secundum Hebraeos emendatum tanti ducit, tum ex altero, quo Graecis codicibus, quia ex Hebraeo fonte proximi sunt, [Col. 0083B] aliquanto plus quam Latinis auctoritatis esse innuit, suam de Hebraeo textu sententiam manifestam fecit. Neque vero textus hujus sinceritatem arguit, sed tantum ab ejus ambiguitate sibi cavendum monet. Immo si verba illius in psal. II, num. 3, assequimur, libri Hebraei simul cum iis, quos Septuaginta translatores ediderant, post resurrectionem Domini collati sunt, et cum fideliter constantes comperti essent, utriusque indissolubilis constituta est privilegio doctrinae et aetatis auctoritas. Certe cum ibidem fatetur, Hebraeis non necessarias fuisse Seniorum Septuaginta translationes, cumque numero 4 Paulo Hebraeo apud Hebraeos Hebraeo textu uti licuisse ostendit, aperte indicat, sese hunc corruptum nequaquam suspicari. Tantum abest ut depravatos putaret Hilarius codices Hebraeorum; [Col. 0083C] quin potius indissolubilem eis constituit auctoritatem, cum docet libros illos diligenti et religiosa custodia fuisse servatos, post passionem et resurrectionem Christi collatos cum versione LXX interpretum, ac usu quotidiano celebratos, Hebraeos inter et apostolum Paulum. Insignem adeo locum haud integrum recitasse vix mihi concederent lectores studiosi: quare totum affero, prout editus est a nostro Coutant: Horum igitur translationes Hebraeis tum lingua tantum sua utentibus non erant necessariae. Ipsis tamen omnibus diligenti et religiosa custodia observatis, quibus postea quam Dominus legem omnem sacramento et corporationis suae et passionis, et resurrectionis impleverat, cum his libris, quos regi iidem translatores ediderant, collatis, et fideliter consonantibus compertis, [Col. 0083D] indissolubilis constituta est privilegio doctrinae et aetatis auctoritas: Beatus ergo apostolus Paulus, secundum professionem suam Hebraeus ex Hebraeis, etiam secundum Hebraicam cognitionem et fidem psalmum hunc primum esse dixit, translatorum distinctione non usus: cui maximum hoc praedicandi ad Synagogae principes studium erat, ut Dominum nostrum Jesum Christum Dei Filium, natum, passum, resurgentem, regnare in aeternum ex doctrina legis ostenderet. Tenuit itaque hunc modum, ut Hebraeus ipse et Hebraeis praedicans, Hebraeorum consuetudine uteretur. Bene monet supra dictus noster editor Hilarii, verba isthaec tractatus in II psalmum maxime favere Hebraico textui, illique concessam esse ab [Col. 0084A] Hilario indubitatam auctoritatem aetatis atque doctrinae. Sed cum eo consentire non possum, ubi existimat librorum sacrorum Canonem recensitum fuisse ab Hilario juxta Hebraeos, non juxta usum Ecclesiae suis temporibus receptum. Quippe usque ad aetatem hujus sancti Doctoris unus fuit usus Judaeorum ac Christianorum in Scripturis canonicis recipiendis: ita ut non plures in Canonem veteris Testamenti admitterentur ab Ecclesiis Christi, quam viginti duo, qui in Judaeorum Canone habebantur. Testes huic assertioni sunt Melitonis Sardicensis Catalogus apud Eusebium libro IV Historiae Ecclesiasticae, capite 26; Origenes homilia 7 in Josue, commentario in psalmum I, et apud eumdem Eusebium libro VIII, capite 25; Laodicenae synodi canon [Col. 0084B] 60; Synopsis vulgo Athanasii Alexandrini dicta, et ejusdem Epistola festiva; Cyrillus Jerosolymitanus Catechesi 4; Gregorius Nazianzenus Carmine de libris Authenticis; Amphilochius ad Seleucum de iisdem Scripturis, et alii bene multi; quos hic non recenseo. Latinorum vero duo in primis, Hieronymus et Rufinus Aquileiensis, qui diserte testati sunt libros Sapientiae, Ecclesiastici, Judith, Tobiae, et Machabaeorum, legi quidem consuetos esse in Ecclesia ad aedificationem plebis: non tamen inter canonicas Scripturas fuisse adhuc admissos. Consule Hieronymi praefationem in libros Salomonis, et Symbolum supra dicti Rufini. Praeterea colligi potest ex ipsis Hilarii verbis librorum divinorum Canonem recensentis, de usu in Ecclesia recepto eum fuisse locutum. [Col. 0084C] Nam cum addat, post recensitos viginti duos libros, Quibusdam autem visum est, additis Tobia et Judith, viginti quatuor libros secundum numerum Graecarum litterarum connumerare, etc.; perspicue ostendit Christianos in hac enumeratione esse intelligendos: quis enim inter Circumcisos, librum Judith, vel Tobiae in sanctarum Scripturarum Canonem fertur admisisse? Christiani igitur erant, et qui viginti duos tantum libros canonicos suscipiebant, et qui viginti quatuor connumerabant secundum numerum Graecarum litterarum. Hae rationes tanti momenti ac ponderis mihi videntur, ut recedere me compulerint a superiori sodalis nostri sententia, quantumvis ejus in aliis studium probem. Verum inter amicos etiam et fratres nihil officit haec opinionum diversitas.

[Col. 0084D] Quanta demum fuerit auctoritas Hebraeorum codicum apud Hieronymum, Augustinum, Cassiodorum, Eucherium Lugdunensem, et caeteros posteriores Latinae linguae homines, superfluum esset hic annotasse: quia neminem virorum studiosorum novi, qui non fateatur, praedictos Patres veritati Hebraicae primas partes semper tribuisse in auctoritate divinorum voluminum. Et nisi me fallat opinio, satis superque res ipsa demonstrata est in opusculis nostris, quae nuper edidi in defensionem Vulgatae Latinae, ac Hebraicae veritatis. Huc non timemus amandare quoscumque delectat simplicis ac purae veritatis aspectus, non mendaciorum fucata facies, sermonisque lenocinium. Praeterea consuli velim quae superius [Col. 0085A] a nobis explicata leguntur prolegomeno secundo, num. 4 et 5. Quoniam in illis apertissima est auctoritas, qua gaudebant apud Gregorium Magnum, ac in Gallicanis Ecclesiis, sacri Hebraei codices. At praesenti quaestiunculae finem facientes, lectorem studiosum monemus, textum Hebraicum conceptis verbis apellatum fuisse veritatem Hebraicam, tam ab auctoribus Graecis, quam a Latinis Patribus. Sic Origenes loco supra citato, Procopius similiter, et Euthymius praefatione in Psalmos. Inter Latinos autem Hieronymus ubique arcem tenet veritatis Hebraicae: Augustinus lib. XVIII de Civit. Dei, cap. 44, et Quaestionibus in Heptateuchum, de quibus antea dictum est; Beda, Albinus, Joseph abbas ejus discipulus, Rabanus Maurus, Agobardus, Claudius Taurinensis, [Col. 0085B] Stephanus Civerciensis, et alii innumeri his recentiores.

IV. Facilis est ac expedita partium singularum Canonis expositio: quia tres ordines quibus constat, distincte et explicate ab Hieronymo descripti sunt in prologo Galeato Scripturarum, quem praemisit quatuor Regum libris, ad quorum etiam frontem a nobis editus est. Ne actum tamen hic agere videamur, nonnulla de eodem Canone disseremus, quae nondum disputationibus ventilata sunt, neque in notis, neque in prolegomesis nostris. In tres itaque partes omnis Scriptura a Judaeis divisa est, in Legem, in Prophetas, et in Hagiographa. Prima classis, sive primus ordo, qui [Figure: [Hebrew Text] 1Kb] Thora, id est, Lex ab eis dicitur, quinque libros Mosis continet, Genesim scilicet, [Col. 0085C] Exodum, Leviticum, Numeros et Deuteronomium. Hi omnes a principiis suis nomina sortiuntur apud Judaeos, ita ut Genesis vocetur Bresith, quia primum hujus libri vocabulum in textu Hebraico est [Figure: [Hebrew Text] 1Kb] Beresith, quod significat, In principio. Similiter Exodum vocant Elle-smoth, sive , Vellesmoth, ut legit Origenes commentario in psalmum I. Nam primae voces in libro Exodi istae sunt [Figure: [Hebrew Text] 2Kb] , Vellesmoth, quod interpretatur, Et haec nomina, vel Haec sunt nomina. Leviticus dicitur, Vajicra; apud Origenem, , Vikra; apud Hieronymum, Vajecra; in Hebraeo scriptum est [Figure: [Hebrew Text] 1Kb] . Id vero significat, Et vocavit. Quartus Mosi liber, quem Numeros vocamus, incipit ab hoc verbo [Figure: [Hebrew Text] 1Kb] , Vajedabber, et eodem modo vocatur ab Hebraeis. Nam [Col. 0085D] quod Origenes notavit in psalm. I, de volumine Numerorum, non primam vocem spectat, sed potius argumentum in eo pertractatum, ut diximus in notis ad prologum Galeatum, col. 318. Quintus denique Legis Mosaicae liber dictus est Elle addabarim, vel ex Origene , Helle haddebarim; in Hebraeo enim istud habet initium, [Figure: [Hebrew Text] 1Kb] , Elle haddebarim, id est, Haec sunt verba. Haec est prima pars Canonis Hebraicae veritatis, qua Pentateucho Mosis constituitur.

Secunda Pars, sive secundus ordo librorum Canonis complectitur omnes prophetas, Priores scilicet, et Posteriores, uti vocantur a Judaeis, [Figure: [Hebrew Text] 1Kb] , Neviim rischonim, et [Figure: [Hebrew Text] 1Kb] , Neviim [Col. 0086A] ahharonim. Priores sunt quatuor, qui librorum Josue, Judicum, Samuelis, et Malachim, id est, Regum, titulo praenotantur. Posteriores autem prophetae quatuor itidem volumina constituunt, I Isaias, II Jeremias, III Ezechiel, IV Duodecim Minores una simul. Octo igitur habet libros secunda classis in Canone Hebraicae veritatis. Ita tamen ut volumen Ruth unico volumine complexum sit cum Judicum libro, qui apud Hebraeos [Figure: [Hebrew Text] 1Kb] , Sophtim, vel juxta Origenem , Sophetim, dictum est.

Tertius ac ultimus ordo Hagiographa possidet, quae ab Hebraeis [Figure: [Hebrew Text] 1Kb] Kethuvim nuncupantur, id est, Scripta; non quidem vulgaria, sed sancta et [Figure: [Hebrew Text] 2Kb] , bervahh haccodesch, per Spiritum sanctum litteris consignata, hoc est, per immediatum afflatum [Col. 0086B] sancti Spiritus. Consule Maimonidem in More Nevochim parte II, cap. 45. Hagiographa autem novem numerantur, Job, Psalmi, Proverbia, Ecclesiastes, Canticum canticorum, Daniel, Paralipomena, Ezras, et Esther. Apud Origenem liber Psalmorum inscribitur , Sepher thillim, et Proverbia praenotantur titulo , Misloth. Quod ideo annotamus, ne nos praetereat varians horum nominum lectio apud veteres; nam aliter leguntur apud Hieronymum, nempe Sephar tallim, et Masaloth, vel Masloth. Caetera videsis in scholiis ad prologum Galeatum.

Hujus divisionis Scripturae sacrae in tres partes principaliores meminit Salvator noster Christus Dominus Luc. XXIV, 44: Quoniam necesse est, inquit, impleri omnia, quae scripta sunt in Lege Moysi, et [Col. 0086C] Prophetis, et Psalmis de me. Ubi Psalmi ponuntur pro omnibus hagiographis, quibus constituta est tertia classis librorum Canonis. In Psalmis namque major pars prophetiarum, ac manifestiora de Christo oracula praenuntia leguntur: ideo volumen Psalmorum nominavit Christus tamquam nobiliorem partem in ordine Hagiographorum. Alibi apud eumdem Lucam XVI, 16, duas tantum partes nominavit, dicens: Lex et Prophetae usque ad Joannem. Sicut ergo Psalmos hoc loco praetermissos conspicimus: ita nihil mirum sit, quod de serie Hagiographorum meminerit Christus unico tantum hujus ordinis volumine appellato. Notandum vero per synecdochen partem integram Scripturae alibi positam esse pro uno libro ejusdem partis; ut Joannis VI, 45, dicitur: Est [Col. 0086D] scriptum in Prophetis, cum tamen testimonium illud a Joanne recitatum in uno Isaiae volumine, cap. LIV, 13, scriptum reperiatur. Sed dicendo, in Prophetis, secundam classem librorum Canonis intelligit evangelista: nempe partem illam, quae Prophetas continet. Idem occurrit Actor. XIII, 40: Videte ergo ne superveniat vobis quod dictum est in Prophetis. Nam locus ibi citatus desumptus est e capite primo, vers. 5, Habacuci, non ex omnibus prophetis. Verum in Prophetis dixit, quia attentus erat in eam partem Scripturae, quae omnes libros propheticos complectitur, vocaturque ordo Prophetarum. Nihil de Josepho Judaeorum vernaculo Scriptore, vel ex Commentariis Masorethicis hic amplius adjiciemus ad [Col. 0087A] probandam antiquam illam diversionem Scripturarum in tres partes praecipuas: sufficere enim credimus ea adduxisse, quae auctoritatem habent a Christo et ab apostolis. Qui plura de hoc argumento poposcit, adeat Buxtorfios, Bonfrerum, et multos alios commentatores, qui praeludia isagogica scriptitarunt ad sacrorum Bibliorum intelligentiam.

V. Odium, quo Rufinus Hieronymum prosecutus est, persuasit aliquando illi calumniatori partes nonnullas Scripturae e volumine Danielis abscissas esse et abjectas a sancto Doctore. Sic enim criminatur invect. II in Hieronymum: Omnis illa historia de Susanna, quae castitatis exemplum praebebat ecclesiis Dei, ab isto abscissa est et abjecta, atque posthabita. De cantico Hebraeorum puerorum in camino ignis [Col. 0087B] ardentis, similes habet querimonias: Trium puerorum hymnus, qui maxime diebus solemnibus in Ecclesia Dei cantatur, ab isto e loco suo penitus erasus est. Hanc Rufini imperitam reprehensionem non solum imitatus est scriptor nuperus; sed, calumniam calumniis cumulans, ausus fuit asserere Ecclesiam Christi castigasse Hieronymianam versionem, et eas Danielis partes restituisse in Canone, quas sensu Judaico et Rabbinico spiritu Hieronymus absciderat. Illis ergo ac similibus conviciis id reponit S. interpres: Quod autem refero, quid adversum Susannae historiam, et hymnum trium puerorum, et Belis draconis fabulas, quae in volumine Hebraico non habentur, Hebraei soleant dicere: qui me criminatur, stultum se sycophantam probat. Non enim quid ipse sentirem, sed [Col. 0087C] quid illi contra nos dicere soleant, explicavi. Et infra: Quaeso te, amice dulcissime, qui tam curiosus es, ut etiam somnia mea noveris, omniaque, quae per tot annos absque metu futurae scripsi calumniae, in accusationem vocas, ut respondeas, quomodo eorum praefationes librorum nescias, quos accusas? Quae quodam vaticinio futurae calumniae responderunt, implentes proverbium: Prius antidotum, quam venenum. Certe ex ipsa praefatione in Danielem de Hebraeo Latine conversum, manifeste patet Rufinum ejusque hodiernos gregales non legisse prologos librorum, quos in condemnationem vocant. Nonne ibi contestatur Hieronymus partes illas, quae in Hebraeo non inveniuntur, a se fuisse subjectas cum signis obelorum? Haec idcirco refero, inquit, ut difficultatem vobis Danielis [Col. 0087D] ostenderem, qui apud Hebraeos nec Susannae habet historiam, nec hymnum trium puerorum, nec Belis draconis fabulas, quas nos, quia in toto orbe dispersae sunt, vero anteposito easque jugulante, subjecimus, ne videremur apud imperitos magnam partem voluminis detruncasse. Hieronymo igitur animum Judaicum quisquis impingit, stultum se probat sycophantam, utpote qui nesciat S. Doctorem in sua Danielis Latina conversione, et hymno trium puerorum, et historiae Susannae proprium tribuisse locum, nihilque de illis partibus detruncasse, nec quidem Commentariis in Danielem. Audiant quapropter obtrectatores illi doctissimum virum in causam suam eleganter descendentem prooemio jam laudatorum Commentariorum: [Col. 0088A] Unde et nos ante annos plurimos cum verteremus Danielem, has visiones obelo praenotavimus, significantes eas non haberi in Hebraico. Et miror quosdam , indignari mihi, quasi ego decurtaverim librum, etc. Ergo nunc cum Amasio suo Rufinum probent quidem , abscissam et posthabitam esse historiam Susannae ab Hieronymo, ideoque illi malo Ecclesiam Christi succurrisse, quando Vulgatam Latinam utendam tradidit fidelibus. Apud pios vero ac bene eruditos illud observatum velim, hymnum trium puerorum, historiam Susannae, et alteram Belis draconis, sumptam fuisse non ex LXX interpretibus (qui recto judicio Ecclesiae repudiati sunt in toto Danielis volumine), sed ex Theodotione, licet Ebionita et Semijudaeo, quia hujus translatio [Col. 0088B] veritati consona reperta est, cum illa quae circumferebatur nomine LXX Translatorum, multum a veritate discordaret. Utque persuasum habeant omnes Ecclesiam catholicam per omnia adhaerere Hieronymo in Latina Danielis editione, conferat qui voluerit, apud Carum Theologum, variantes lectiones cantici Azariae a versu 26 ad versum 45, ubi multa deprehendet diversa in editione veteri, ab iis quae leguntur in Vulgata, ac in Canone Hebraicae veritatis, a nobis edito. Praeterea insertae intra textus Danielis annotatiunculae Hieronymi manifestissimum praebent argumentum, Ecclesiam Romanam non aliam sequi versionem in libro Danielis, quam illam Hieronymianam tum ex Hebraeo, tum ex Theodotione expressam.

[Col. 0088C] Nunc signa obelorum quibus omnes illas partes deuterocanonicas praenotavit Hieronymus, diligenter consideranda sunt in Danielis volumine. Nam primo sciendum, illa signa per scriptorum negligentiam e pluribus mss. libris esse subtracta. Quae notariorum incuria vetus adeo est, ut illam bis terve conqueratur Hieronymus epist. 135: Quae signa, inquit, dum per scriptorum negligentiam a plerisque quasi superflua relinquuntur, magnus in legendo error exoritur. Supersunt tamen aliquot codices, qui obelos retinent praenotatos tam in prioribus additamentis Danielis, quam in appendicibus Estheris. Manuscriptus Regius Bibliorum sacrorum, vulgo dictus codex S. Mauri, notatus num. 3561 et CCXXII, retinet diligenter omnia isthaec signa obelorum ad Hymnum [Col. 0088D] trium puerorum in Danielis volumine. Similiter splendidissimum exemplar Colbertinae bibliothecae num. 1, quod Carolo Calvo donarunt olim Monachi S. Martini Turonensis, habet praenotatas illas virgulas eodem Danielis loco, et hoc quidem ad caput omnium linearum. Non sic Exemplaria Canonis Hebraicae veritatis, ubi librariorum et notariorum incuria hujusmodi signa praetermissa sunt. Excipiendum tamen Regium exemplar, notatum 3564, quod non omnia obelorum signa prorsus abjecit, quatuor enim, vel quinque habet adscripta in capite, medio, et fine columnarum, sub quibus comprehendi voluit lineas singulas harum partium Danielis. Quod spectat historiam Susannae, et Belis, nullum [Col. 0089A] usque in praesens codicem ms. invenire potui, in quo signa obelorum non fuerint omissa, quamvis Hieronymus expresse testatus sit, has visiones obelis praenotatas esse, ut lectoris admoneretur intentio, eas in Hebraico non haberi. Quare visiones dictae sint a veteribus scriptoribus illae sectiones, quae apud nos hodie Capita nominantur, commodius infra declaratur.

Notandum est secundo inaequalem esse obelorum formam non in diversis solum, sed in iisdem etiam mss. codicibus. Sic laudatus supra manuscriptus Colbertinus signa haec in toto Hieronymi Psalterio scripta retinet cum duobus punctis, uno superiori, et inferiori altero, ad istum modum ÷ in additamentis autem Danielis et Esther, eamdem repraesentat virgulam---, transversam, sed absque ullo puncto. [Col. 0089B] Regius quoque num. 3561 in Danielis Hymno obelum habet punctis ornatum ÷ at in fine Estheris solam exhibet virgulam jacentem---sine punctorum comitatu, quod imitatur Corbeiensis ms. codex num. 1. Caeteri San-Germanenses nostri et Memmianus Canon partes Estheris ultimas obelis praenotant cum duplici puncto supremo et infimo ÷. Eadem signa obelorum binis punctis instructorum visuntur in editione Origenica libri Esther, ex Arundelliana bibliotheca producti. Caveat autem prudens lector, ne notulam compendiariam in mss. libris usitatam confundat cum signo obeli, propter eamdem omnino figuram utriusque assignatam. Nam librarii et scriptores antiqui utuntur hoc charactere ÷ pro verbo, est, tertia persona singulari verbi substantivi sum. [Col. 0089C] Unde legimus saepius: Et ÷ sensus: pro Et est sensus. Quis ÷ in vobis: pro, Quis est in vobis. Sicque aliis locis innumeris, prout placuit veteribus notariis, qui ab annis septingentis plus minus libros exscribere curarunt.

Caeterum obelorum signa in additamentis Danielis et Esther non potuerunt proprias ubique sedes habere in hac praesenti editione nostra: nam librariorum hodiernorum, seu impressorum usus non patitur eamdem paginarum et columnarum disposituram, quae in codicibus mss. repraesentatur. In manuscriptis obeli semper praenotantur ad caput versuum, sive singularum linearum sacri contextus, tam in secunda paginarum columna, quam in prima, medium enim spatium relinquunt sufficiens inter [Col. 0089D] columnas, in quo spatio continue describunt obelos. Contra in editis libris nihil est intermedium, nisi majusculae litterae ad distinctionem columnarum, vel partium contextus. Nec quid aliud in medio positum hodiernae typographiae leges paterentur, praeter jam dictas litteras, aut lineam pendentem a summo usque ad imum paginae versum. Ideo necessitate compulsi, ne novam induceremus dispositionem apud typographos, satius esse duximus, obelorum signa in margine exteriori semper ascribere, et in prima quidem columna ad caput singularum linearum Scripturae, in posteriori autem columna ad finem linearum; ita tamen ut cujusque obeli cuspis in scripturam sit conversa, qua significatur apud [Col. 0090A] Hieronymum, confodiendas esse hujusmodi partes, quae absunt in Hebraeis exemplaribus.

De obelorum denique signis, illud etiam lectorem monemus, diversa esse signa isthaec in libris Samuelis, et Salomonis Proverbiis, ad margines horum librorum, a nobis posita, ab illis Hieronymianis, de quibus hucusque diximus. Nostra enim signa obelorum non significant addititium quid aut superfluum exstare in textu, quem edidimus in libris Regum et Proverbiorum; sed studiosis quibusque indicant Vulgatam Latinam his locis aliquid redundans, et a LXX interpretibus mutuatum habere, quod nec in pura Hieronymi versione, nec in fonte Hebraico legatur. Usum itaque obelorum nostrorum nullus promiscue accipiat, putans eumdem esse cum illo quem [Col. 0090B] habent in translatione Danielis et Estheris apud Hieronymum, quia nostri obeli quosdam versus absentes indicant, alii veru sententias praesentes Scripturae, quasi veru anteposito jugulatas docent, et commonefaciunt.

VI. Non parvam in hoc praesenti articulo quaestionem movemus, inquirentes quisnam fuerit primus auctor scholiorum marginalium, quae in exemplaribus Canonis Hebraicae veritatis posita reperimus, quantaque sit hujuscemodi annotationum utilitas ac praestantia. Ego quidem nihil prius mihi faciendum putavi, quam ut fatear me aliquando errasse in auctore scholiorum, quem ipsummet Hieronymum opinabar, nec sine aliqua similitudine veri. Sciebam ab eodem S. Doctore monitus in epistola 135 nonnumquam [Col. 0090C] pro eruditione legentium annotationes additas e latere contextus: has vero temeritate, vel imperitia librariorum in corpore fuisse positas. Unde docta scholia marginalia veritati Hebraicae consona, in sacrum textum Scripturae derivata cum deprehendissem, facile mihi statim persuadebam idem in pluribus evenisse, quod ipse epistola jam laudata conqueritur ad psalmum LXXIII, vers. 8, ubi ait: In Graeco scriptum est , et nos ita transtulimus: Quiescere faciamus omnes dies festos Dei a terra. Et miror quomodo e latere annotationem nostram nescio quis temerarius scribendam in corpore putaverit, quam nos pro eruditione legentis scripsimus hoc modo: Non habet , ut quidam putant; sed , id est, incendamus; et iterum eodem [Col. 0090D] loco: Unde si quid pro studio e latere additum est, non debet poni in corpore, ne priorem translationem pro scribentium voluntate conturbet. Praeterea aliud exemplum ejusdem temeritatis librariorum, nisi potius imperitiae fuerit, animadverti in epistola 142, ad Damasum papam: nam in uno Colbertino antiquissimo codice Epistolarum S. Hieronymi, e latere additam inveni annotationem quamdam marginalem quae in alio codice monasterii San-Cygiranni in corpore posita legitur. Monebat Hieronymus pontificem Romanum de nomine ineffabili Dei, et apud Hebraeos ([Figure: [Hebrew Text] 1Kb] ), tetragrammato; sicque rem observabat, Dominus quoque ipse hic quatuor litterarum est, quod proprie in Deo ponitur JOD, HE, JOD, HE, id est, duabus [Col. 0091A] JA, quae duplicata ineffabile illud et gloriosum Dei nomen efficiunt. At errorem Graecorum, qui nomen illud quatuor litterarum, [Figure: [Hebrew Text] 1Kb] , legebant, , Pipi, imitatus in contextu epistolae Hieronymus, statim sese, et eum redarguit addens e latere hanc annotationem: Pro secundo JOD melius VAV legitur ut sit JAO. Hoc igitur scholion marginale suo loco retinet Colbertinus codex minutissimo scriptus charactere, ponitque signum emendationis post ista, id est, duabus JA. San-Cygiranni autem ms. locum citatum cum annotatione confundit hoc modo: Dominus quoque ipse hic quatuor litterarum est, quod proprie in Deo ponitur, JOD, HE, JOD, HE. Pro secundo JOD melius VAV legitur, ut sit JAO; id est duabus JA, quae duplicata ineffabile illud et gloriosum Dei nomen efficiunt. [Col. 0091B] Quorum verborum nullus est sensus propter annotationem in corpore positam librarii nescio cujus temeritate. Si cui tamen haec incesserit opinio, errorem quidem lectionis in nomine Dei [Figure: [Hebrew Text] 1Kb] , Jehova, sive Adonai, ab Hieronymo manasse; castigationem vero eidem errori ab alio scriptore fuisse adhibitam, meminerit idem nomen cum litteris suis optime expressum esse epistola 136 Hieronymi ad Marcellam: Nonum, inquit, nomen Dei, , quod , id est ineffabile, putaverunt, quod his litteris scribitur, JOD, HE, VAV, HE, quod quidam non intelligentes propter elementorum similitudinem, cum in Graecis libris repererint, pipi legere consueverunt. Vides non ignorasse Hieronymum nomen Dei tetragrammaton compositum esse ex jod et vau cum duplici [Col. 0091C] he; non ex duabus Ja, ut supra dicebat, id est, duplici jod, et ex duplici he. De lectione similiter, Jao, nihil dubitaveris ipsam esse Hieronymianam: nam in prophetarum commentariis nomen tetragrammaton, [Figure: [Hebrew Text] 1Kb] , aliquando legebat Jao (si bene tamen memini ejus quod tempore suo neglexi annotare in schedulis meis). Commentario quoque in Psalmos, quem eidem Hieronymo viri docti acceptum referunt, sic de nomine Dei scriptum legimus psalm. VIII, Domine, Dominus noster. Prius nomen Domini apud Hebraeos quatuor litterarum est, JOD, HE, VAV, HE, quod proprie Dei vocabulum sonat et legi potest JAHO: et Hebraei, arreton, id est, ineffabile opinantur. Secundum vero ADONAI omnium commune est: quod saepe et in hominibus ponitur. Hunc locum [Col. 0091D] attulit ex quatuor antiquissimis mss. codicibus monasterii nostri Corbeiensis duobus num. 135 et 136, uno Cluniacensi et altero Sorbonico. Omnes isti scribunt verbum Graecum cum Latinis characteribus, id est, arreton, quod significat ineffabile. Praeterea non legunt corrupte cum editis nomen illud [Figure: [Hebrew Text] 1Kb] , Jehova; sed Jaho, juxta consuetudinem Antiquorum, sive potius Jao, sine aspiratione in medio, ut sit Graecorum apud Diodorum lib. I Biblioth. Histor., , apud Judaeos Moses Deum, qui Jao dicitur, etc. Hinc videas Drusium cap. 21, de nomine Jehova merito observasse: In editione Frobeniana, quae in omnes partes melior est, legi non Jehova, [Col. 0092A] sed Jao: quam lectionem germanam esse, inquit, nullus dubito. Imperita temeritas pro antiqua reposuit recentem, h. e. pro vera corruptam. De eodem nomine tetragrammato [Figure: [Hebrew Text] 1Kb] , Jehova, Jaho, vel Jao, consule laudati jam Drusii Disputationem. Caveas autem velim ineptissimam lectionem ejusdem nominis gloriosissimi, quae hoc modo scribitur Procopii Gazei Commentariis in Exod. VI: Praeterea majorem his nactus es mei notitiam, dum tibi demonstravi nomen meum tetragrammatum, reliquis non effabile nisi solis sacerdotibus, quod inscribebatur aureae mitrae. Hae autem, ex quibus illud nomen conflatur, sunt illae quatuor litterae: jod, aleph, fau, thet. Hoc nomen significat Dei vitam perennem et aeternitatem. Linguae Hebraicae imperitissimus fuit quiquis hanc [Col. 0092B] lectionem nominis quatuor litterarum, [Figure: [Hebrew Text] 1Kb] , quod dicitur ineffabile, ita depravatum exhibuit, ut diceret secundam litteram esse aleph, et quartam esse thet: cum utraque sit [Figure: [Hebrew Text] 1Kb] He, vel apud eos, qui minimam Hebraicorum elementorum notitiam consecuti sunt. Sed jam redeamus unde divertimus. Auctorem scholiorum Canonis pro ipso Hieronymo habebam in annotationibus prodromi, pag. 83, et in notis etiam hujus divinae Bibliothecae, col. 160 et 164, cujus erroris causa nunc mihi est temeritas veterum librariorum, qui plures ejusdem sancti doctoris notatiunculas, e latere ab eodem additas, in corpore contextus apponere non dubitarunt. Quod cum in scholiis jam dictis factitatum quoque vidissem; facile erat ut crederem eadem scholia ab Hieronymo fuisse [Col. 0092C] profecta, idque maxime quod ab homine linguae Hebraicae peritissimo fuerint addita e latere translationum sancti Hieronymi. Deinde par aliquot in locis eruditio, ac idem omnino stylus unum auctorem suadebant: ex uno namque et eodem calamo exarata creduntur quae formam litterarum ubique aequalem servant. Verum quamcumque habeam in errore excusationem, error tamen est, qui modo castigandus mihi venit hispotissimum consequentibus argumentis.

Diversum esse scholiasten Canonis Hebraicae veritatis a sancto Hieronymo omnes docti fatebuntur, ubi primum exploratum ipsis erit, unum eumdemque habere auctorem scholia Canonis et Quaestiones Hebraicas in Regum ac Paralipomenon libros, quae [Col. 0092D] inter opera Hieronymiana editae sunt ab Erasmo ac Mariano Victorio. Nam cum sit omnino manifestum ex Rabano Mauro, alium esse ac plane diversum scriptorem Quaestionum seu Traditionum in Regum libros, ab ipso Hieronymo qui Traditiones Hebraicas in Genesim nobis edidit: consectaria erit horum scriptorum, id est, Hieronymi et scholiastis anonymi diversitas; siquidem ostenderimus ipsum esse scholiasten Canonis, qui et Traditiones Hebraicas scribebat in Regum volumina. Ad id vero probandum sola nobis instituenda est comparatio scholiorum cum memoratis Quaest. Hebraicis: quia utrobique una est scriptoris eruditio, eaedem phrases, et ipsissima verba in observationibus, quas utique haud immerito crederemus, [Col. 0093A] vel de Quaestionibus Hebraicis transisse ad margines exemplarium Canonis, aut de marginibus illis in libros Quaestionum Hebraicarum fuisse derivatas. Nisi huic opinioni nonnihil contraria esset copia plurimorum scholiorum, quae non leguntur in Traditionibus Hebraicis, quae tamen leguntur in exemplaribus Canonis Hebraicae veritatis. Primum igitur quod ex Hebraeo observat auctor Quaestionum seu Traditionum in libros Samuelis, variantem spectat lectionem lib. I Regum, cap. I, vers. 5. Annae autem dedit partem unam tristis. In Hebraeo, inquit, ita legitur: Annae autem dedit partem unam duplicem, quia Annam diligebat. Non aliter legas in scholiis Canonis, quae ponuntur e latere ejusdem versiculi col. 326 nostrae editionis. Consequenter ad vers. [Col. 0093B] 24 hujus capituli impugnat lectionem codicum Latinorum, hoc est, Hieronymi translationem, vitiosamque conatur ostendere, ita dicens: In Hebraeo non tribus modiis farinae, sed modio farinae legitur: quem locum apud Latinos scriptorum vitio constat esse depravatum. Si enim cum vitulis tribus tres modios farinae obtulit, contra praeceptum legis fecit . . . . Inde datur intelligi quod Elcana non obtulerit tres modios farinae cum tribus vitulis, sed novem decimas, quibus, secundum Hebraicam mensuram, unus efficitur Ephi. In scholiis Canonis posuerat idem auctor, h. et modio farinae; sed qui haec scholia descripsit in exemplari nostro San-Germanensi, erasit e textu sacro vocem tribus, annotationemque in corpore ponendam putavit, relicta littera h in margine, ut ex [Col. 0093C] ea lector commonefaceret Hebraicum habere: Et modio farinae. Ex iis apertissime demonstratur unum eumdemque fuisse scriptorem scholiorum Canonis ac Traditionum Hebraicarum in libris Regum: hunc vero plane diversum esse a sancto Hieronymo, qui Hebraeum [Figure: [Hebrew Text] 1Kb] , Epha, semper interpretatur tres modios, tria sata, etc., uti liquet e versu 17 capitis II lib. Ruth, et ex libro XIV Commentariorum in Ezechielem, quorum verba inferius recitavi in notis nostris ad hunc Samuelis locum, col. 327. Capite secundo, libri item prioris Regum ad vers. 5 scholion istud marginale, h. septem positum est e regione, peperit plurimos. Adversum similiter octavum e latere horum verborum, sunt cardines terrae, ita scriptum legitur, h. Domini enim sunt afflicti terrae. Hujusmodi [Col. 0093D] igitur scholia marginalia minime gentium omittenda duxit auctor Traditionum in libros Regum: unde haec monuit lectorem studiosum: In Hebraeo et in Septuaginta translatione, non plurimi, sed septem leguntur. Et paulo infra: In Hebraeo ita habetur, Domini enim sunt afflicti terrae. Afflictos terrae, Hebraei pauperes spiritu, et humiles corde intelligunt, super quos Dominum orbem posuisse dicunt; quia eorum meritis terram stare autumant. Non ambigo, quamplurimos reperiri, qui e talibus scholiis Hebraei anonymi reprehendendam existiment Hieronymi translationem Latinam, sed si meminerint hanc esse regulam boni interpretis ut linguae alterius, suae linguae exprimat proprietate, mirabuntur [Col. 0094A] potius maximum Scripturarum interpretem nostrum; qui pro septem, Latina proprietate plurimos reddidit. Septenarius enim numerus, inquit Procopius Gazaeus in hunc locum, multitudinem denotat. Deinde quod asserat Hebraeus noster scholiastes haberi in fonte, Domini enim sunt afflicti terrae, nescio an Hebraeae voces istae, [Figure: [Hebrew Text] 1Kb] metsuce eres, magis afflictos terrae significent, quam fundamenta et cardines terrae. Quidquid sit de grammaticali significatione illorum verborum, certum est Judaeos cum scholiaste, mystica saltem expositione conspirare in sensum Hieronymi. Quia si meritis humilium et afflictorum mundus stat, haud dubio cardines illi sunt quibus totus orbis innitatur. Jam si in scholiaste et in auctore Traditionum ipsissima verba requiras, consulendus [Col. 0094B] tibi est locus iste cap. X, vers. 25: Locutus est autem Samuel ad populum legem regni. Ubi uterque habet, Hebraeus judicium regni, nihil aliud observantes praeter sensum grammaticalem verbi [Figure: [Hebrew Text] 1Kb] , misphat, sive mispat. Idem intelligas de Ephod lineo, infra, cap. XXII, vers. 18, et de Maon civitate, cap. XXV, vers. 2, sicque de aliis plurimis, in quibus ne lato quidem ungue a se ipso discedit scholiastes, id est, non discedit ab auctore Traditionum Hebraicarum. Utque demum non ex lineamentis solum pulchrioribus, sed ex propriis etiam naevis vultum innotescat tibi, scholiastes noster, ipsissimus auctor Traditionum Hebraicarum in libros Regum et Paralipomenon, adverte diligenter quae leguntur infra col. 363, ubi auctorem illum et scholiasten nostrum notis castigavimus, [Col. 0094C] quod non probaverit interpretationem Hieronymi lib. I Samuelis, c. XXX, versu 10 et 21. Putat enim Hebraeus ille scriptor vocem [Figure: [Hebrew Text] 1Kb] piggeru, Latine reddendam esse, jussi fuerant, non lassi substiterant. In quo nullum habet astipulatorem inter Hebraeos grammaticos hodiernos, neque in lexico heptaglotto linguarum Orientalium. Unde manifestum habemus argumentum, specialem ac propriam esse illi auctori Hebraeo significationem quam affert tam in scholiis, quam in suis Quaestionibus Hebraicis. Idem igitur habendus est auctor qui scholia apposuit ad margines translationis Hieronymianae, et qui Quaestiones Hebraicas edidit in volumina Regum, ac Paralipomenon. Nunc inquiramus quo tempore floreret in scientia Scripturarum, et unde genus suum traxerit.

[Col. 0094D] Pauci admodum dies sunt, quod ex Rabano Mauro didici auctorem Quaestionum Hebraicarum in libros Regum et Paralipomenon quemdam fuisse Hebraeum, qui saeculo octavo aut nono celebratior erat Bibliorum sacrorum usu ac intelligentia. An vero genere Hebraeus fuerit et ex Judaeorum gente prognatus, non satis liquet ex Rabani praefatiunculis: quia juxta morem illorum temporum causa nominis in dubio esse potest; non enim propriis nominibus multi vocabantur, sed ingenii saepius nominatione ementita eos alii cooptabant. Unde Joannes Mabillonius noster tomo I veterum Analectorum, pag. 370, fatetur, Cuculum, Menalcam et Daphnin nomina esse supposititia pro veris, qualia de more usurpat Alcuinus [Col. 0095A] et Theodulphus episcopus Aurelianensis, nec scire potuisse quinam fuerint Menalca vel Daphnis, vel Cuculus: nisi quod existimat de Cuculo, eum esse filium illum prodigum, cujus intemperantiam et casum plangit Alcuinus in epistolis 103 et 114. Hoc modo nomine Hebraei appellari poterat vir doctus in lingua Hebraica, quamvis origine Gallus esset, vel Germanus. Certe si natione Judaeus erat, in Christum tamen illum credidisse manifestum nobis est ex verbis infra recitandis. De auctore igitur Quaestionum Hebraicarum, sive Traditionum in libros Regum et Paralipomenon, haec habet Rabanus Maurus praefatione Commentariorum in quatuor libros Regum; Ibi enim inveniet quid Pater Augustinus, quid insignis Interpres divinorum librorum Hieronymus [Col. 0095B] senserint, quid papa beatus ac suavissimus doctor Gregorius, quidve Isidorus Hispalensis episcopus, et quid Beda magister nobilis, ac caeteri Patres, quorum longum est nomina recensere, rite intellexerint . . . Praeterea Hebraei cujusdam modernis temporibus in legis scientia capitulis traditionem Hebraeorum habere non paucis locis simul cum nota nominis ejus inserui, non quasi ingerens alicui auctoritatem ipsius, sed simpliciter potius quod scriptum reperi, ejus probationem lectoris judicio derelinquo. Hunc locum omnino depravatum restituere volebam ad fidem manuscriptorum codicum Rabani; sed nullus id generis inventus liber est in nostra Bibliotheca San-Germanensi, si verum est quod mihi asseveravit sodalis noster qui monumenta hujusmodi sub clavi tenet, et conservat. Neque [Col. 0095C] tamen insuperabilis restat hoc loco difficultas restituendi textus, aut assequendi sensus verborum Mauri; quia quod de Hebraeo hic scribebat, iterum docuit praefatione Commentariorum in libros Paralipomenon, dicens: Non enim longos florentesque tractatus, in quibus plausibilis ludit oratio, sed Commentarios in divinas Historias scribere decrevi, quorum officium est praeterire manifesta, obscura disserere. Ante annos enim aliquot rogatu Hildonii abbatis in Regum libros, secundum sensum catholicorum Patrum, quatuor Commentariorum libros edidi, quos et sacratissimo genitori vestro Ludovico imperatori, praesentialiter in nostro monasterio tradidi: in quibus, sicut et in praesenti opere feci, Josephi, Judaeorum historici, narrationem, et Hebraei cujusdam, [Col. 0095D] modernis temporibus in legis scientia florentis, opiniones plerisque in locis interposui: sed non ita, ut quasi lectorem invitum ad ipsorum traditionis assensum pertraherem; sed magis judicio ac probationi ipsius illa derelinquens. Ex iis exploratum nobis fit, Rabanum Maurum ita in primo testimonio intelligendum esse, ut dixerit capitula cujusdam Hebraei suo tempore in scientia Legis florentis inseruisse plurimis locis suorum in Regum volumina Commentariorum, quae capitula traditionem Hebraeorum contineant. Idque indubitatum esse comperiet quisquis in Rabani expositionibus et Commentariis opiniones ac sectiones integras Quaestionum Hebraicarum in libros Regum et Paralipomenon positas animadverterit, atque [Col. 0096A] Commentarios Mauri, et Hebraei traditiones inter se composuerit. Quis igitur fuerit scholiastes Canonis, et quo tempore vixerit, certum exstat ex allatis duobus Rabani Mauri testimoniis. Hebraeus ab eo dictus est, in scientia Legis non mediocriter celebris, cujus commentationes ac Quaestiones Hebraicae locum habere meruerint inter sententias Hieronymi, Augustini, et aliorum doctorum nominatissimorum in Ecclesia Christi. Florebat autem scientia divinarum Scripturarum eodem tempore, quo Alcuinus, et ipse Rabanus Maurus: Nam apud Maurum moderna tempora vocantur illa tempora, quibus ipse aetatem degebat, ut testis est praefatiuncula, seu epistola dedicatoria Commentariorum in librum Geneseos, ubi modernum tempus appellat aetatem Freculphi, ad quem ipse [Col. 0096B] rescribit, ac praefatur: Magnorum virorum conamen antiquitus fuit, ut invicem scribendo, sua provocarent studia, et exercerent ingenia. Quod licet eorum exemplo moderno tempore agere decreveris, tamen mirandus in hoc es, quod convenientem personam ad istud conamen non quaesieris. Modernum itaque tempus intelligit Maurus tempus ipsum, quo Commentarios scribebat in Genesim, rogatus ab episcopo Freculpho: quare similes phrases, quae occurrunt in praefationibus Commentariorum in Regum ac Paralipomenon volumina, non aliter interpretandae sunt de aetate Hebraei, qui scholia marginalia Canonis Hebraicae veritatis, et traditiones Hebraicas edidit, exeunte saeculo octavo, aut ineunte nono. Et haec sunt tempora moderna Rabani Mauri, in quibus testatur floruisse scriptorem [Col. 0096C] illum, e quo plurima mutuatur et interponit in suis Commentariis. Quantumcumque vero nota nobis sit aetas Hebraei illius, scholiastis et commentatoris, incertum tamen genus remanet. Nam quod eum Josepho Judaeorum Historico adjungat Maurus praefatione Commentariorum in Paralipomena, ambos una scriptores illos forsitan recensere voluit, ut doceremur Judaeum utrumque fuisse. At huic opinioni non parum repugnat scholion marginale Canonis Hebraicae veritatis positum col. 170, ubi morem Latinorum secutus auctor hujusmodi annotationum, dicit in Hebraeo haberi Numerorum capite XVII, vers. 6: Fueruntque virgae duodecim cum virga Aaron. In Latinis autem codicibus, quos suos vocat juxta consuetudinem Hieronymi et Augustini, scriptum esse, fueruntque [Col. 0096D] virgae duodecim absque virga Aaron. Hebraeus, inquit, cum; nostri, absque; id est, Hebraeus textus legit cum virga Aaron; nostri codices Latini, absque virga Aaron. Non aliis verbis usos fuisse Latinae linguae homines in recitandis variantibus lectionibus Scripturarum divinarum, probe noverunt quicumque sanctorum patrum lucubrationes evolvunt. Et superfluum esset hic exempla congerere in rem cunctis studiosis indubitatam atque manifestam. Superest igitur ut dicamus Hebraeum scholiasten Codices Latinorum suos appellasse, quia ex Latinae linguae hominibus prognatus fuerat, aut certe quod in Christum credens, Romanae Ecclesiae libros, suos deinceps cum caeteris fidelibus nominare voluit. At unde habes, [Col. 0097A] inquit forte lector aliquis, scholiasten illum et auctorem Traditionum Hebraicarum Christo nomen dedisse? Manifestissimum religiosi et Christiani sui cultus argumentum praebuit ipsemet scriptor Hebraeus, et in Quaestionibus Hebraicis ad librum I Regum, cap. XXI, fidem suam prodit his verbis: Tradunt Hebraei nequaquam David eos comedisse panes; sed aliter tamen Dominus in Evangelio. Christum ergo Dominum suum agnoscit, et Evangelium ejus, contrarium licet Judaeorum traditionibus. De Hebraeorum etiam gente capite XVI lib. I Regum nonnulla memoratus, eos habet veluti alienigenas sibique extraneos. In Hebraeo ita habetur, inquit, et fratres tuos visitabis, si recte agant, et pignora eorum tolles. Pignora in hoc loco Hebraei libellos repudii intelligunt. [Col. 0097B] Siquidem usum illius gentis fuisse ferunt, ut quando ibatur ab eis in pugnam, libellos repudii uxoribus suis darent: ut si contigisset virum in praelio capi, et in captivitatem duci, mulier ejus, exspectatis tribus annis, si vir ejus non redisset, alium duceret virum. Videat nunc prudens lector quam clare gentem sibi alienam in Judaeorum gente demonstrarit Hebraeus scholiastes, auctor Quaest. Hebr. in libros Regum. Non dixit: Siquidem usus nostrae gentis fuit, quod utique Judaeus homo dicere debuisset: sed tamquam de alienigenis loquens, siquidem usum illius gentis fuisse ferunt. Nihil gentilitium agnoscit, nihil domesticum in Judaeorum traditionibus, quae matres tamen Hebraeorum spectant in libello repudii. Potuissem et ex aliis capitulis earumdem Quaestionum [Col. 0097C] Hebraicarum in libros Regum et Paralipomenon, planum legenti facere scholiasten Canonis Hebraicae veritatis hominem fuisse Christianum; sed anhelanti finem Prolegomenorum pauca pro multis sufficiant: maxime quod eadem difficultas in altero volumine redeat iterum discutienda. Verumtamen antequam de hac tabella tollatur manus, utilitatem scholiorum marginalium Canonis breviter perstringamus.

Inter praecipuas utilitates marginalium scholiorum Canonis Hebraicae veritatis, primam recenseo, quod arma nobis subministrant ad revincendos hujus temporis heterodoxos, qui saepius Ecclesiae Dei insultarunt de ignoratione linguae Hebraicae, dicentes neminem Romanorum repertum fuisse post aetatem [Col. 0097D] Hieronymi Hebraice scientem: ideoque quasi clausis oculis catholicos omnes adhaesisse Vulgatae versioni, nec pares fuisse ad ejus errores (ut ipsi vocant) coarguendos et emendandos. Discant igitur obtrectatores illi, Ecclesiae Romanae numquam defuisse viros Hebraice doctos, qui Vulgatae Latinae codices manibus quotidie terentes, eam publice redarguere atque castigare potuissent, si quid sanae doctrinae aut sanctis moribus contrarium ibi reperiretur. Quanta putas diligentia translationem Hieronymi ab scholiaste Canonis expensam? Non fuit in ea verbulum, non syllaba, non apex, qui fugeret illius eruditi scriptoris censuram: sed salvo semper honore Vulgatae, sive Hieronymianae versionis, quam [Col. 0098A] notis tantum criticis illustrare decreverat, non ex odii praesumptione, vel censorio supercilio ipsam temerare ac oblitterare. Ubique monet Hebraeus noster Christianus, hoc vel illud non haberi in Hebraico: nec propterea expungit in sacro contextu voces Latinas hujusmodi redundantes, quas ab interprete Latino additas noverat, ut Latini sermonis proprietas compleretur in Scriptura. Quam opinionem si futilem aestimaveris, audi ipsum scholiasten Commentariolis in canticum Debborae ita scribentem: Sed quod ait, o Amalec, in Hebraeo non legitur; sed Latinus interpres sensu gratia hoc addidit. Legerat haud dubie epistolam Hieronymi ad Sunniam et Fretelam, in qua de versu trigesimo octavo psalmi LXXVII Vir sanctus disserit in hunc modum: In eodem: Et [Col. 0098B] propitius fiet peccatis eorum, et non disperdet eos. Dicitis, quod, eos, in Graeco non habeat, quod et verum est. Sed nos ne sententia pendeat, Latinum sermonem sua proprietate complevimus. Et vero quid obscurius in totis codicum Latinorum voluminibus sacris resonaret, quam illae sententiae pendentes, in quibus verba nonnulla, pro nomina, ac verbum substantivum, tollerentur? Verbi gratia notat scholiastes in caput XIX Levitici vers. 14 non haberi in Hebraeo, quia, neque, sum: quae verba tamen complent proprietatem sermonis nostri, pulchre enim dicitur: Sed timebis Deum tuum, quia ego sum Dominus. Nec ita sensus pendet, si legamus, sed timebis Deum tuum, ego Dominus: pendet namque aliquo modo isthaec sententia propter absentiam quia particulae [Col. 0098C] causalis, ac verbi substantivi sum. Ea igitur verba, quae in Hebraeis voluminibus per totum Canonem dicuntur abesse, non superflue addita noscuntur in versione Latina, quia sine illis obscura vel mutila oratio remaneret, ut diligenti lectori liquidum erit, quando monitus hoc scholio marginali, Hebraeus non habet, animos attenderit ad consequentia sermonis.

Non mediocrem existimo in scholiis Canonis fructum etiam alterum, quo occludere possumus linguam illis, qui ausi sunt plurimis abuti Scripturarum testimoniis, eaque in suos sensus trahere ad propriam ipsorum, et aliorum perniciem. Tantum saepius sibi arrogant quidam ejus aevi scriptores, ut receptissimam ac celebratissimam Ecclesiae traditionem ex [Col. 0098D] sacrae Scripturae frivola interpretatione subvertendam sperent, et suis potius commentis credituros lectores, quam Christi attestantis oraculo. Sic videas opera pestifera et Latino et Gallico sermone conscripta, ubi praefracte negant Mosen auctorem fuisse librorum Pentateuchi: quod ut probent contra Christi et apostolorum ejus auctoritatem, aliquot loca afferunt praesertim ex Deuteronomio, quibus perversi dogmatis et hucusque inauditi opinionem fultam esse volunt. Scriptum est, inquiunt, Deuteronomii cap. I, vers. 1: Haec sunt verba, quae locutus est Moses ad omnem Israel trans Jordanem; et deinde cap. III, vers. 8: Tulimusque illo in tempore terram de manu duorum regum Amorrhaeorum, qui [Col. 0099A] erant trans Jordanem. Repugnat autem haec ab ipso Mose fuisse litteris tradita, cum ille nusquam Jordanem transierit, et reges Amorrhaei respectu ipsius non trans, sed cis Jordanem habitaverint. Si autem opponamus in Hebraico scriptum legi [Figure: [Hebrew Text] 1Kb] , beever, quod omnino ambiguum est, et ad citeriorem, vel ulteriorem partem accommodari potest pro consequentia sermonis: urgent adhuc dicentes, [Figure: [Hebrew Text] 1Kb] semper, trans, interpretari apud omnes veteres, qui linguam Hebraicam callebant. At velint, nolint, Deuteronomii scriptor fuit ipse Moses: nec temeritati neotericorum deinceps relinquitur locus, quoniam scholia marginalia Canonis Hebraicae veritatis apertissime demonstrant vocem Hebraeam, beever, non trans, esse reddendam, [Col. 0099B] sed, in transitu. Quae hoc modo lecta et intellecta optime convenit Mosi loquenti ac scribenti: erat enim in procinctu ad transeundum Jordanem quando verba Deuteronomii locutus est ad omnem Israel. Ecce quam levi negotio, unius voculae recta interpretatione, dissolvitur formidolosa illa et insuperabilis, ut sibi videbatur, objectionis machina, quam in Pentateuchi legitimum auctorem critici quidam recentiores torquent. Certe hoc vel uno loco profligari possunt, utinam et convinci, quicumque Mosen negant auctorem fuisse sacrorum voluminum Pentateuchi. Quamquam timendum est ne erudito et catholico scholiastae non acquiescant, qui etiam Christi Domini testimonio non cedunt. Sed si illi resipiscere nolint, saltem sinceri catholici omnes gratiam, [Col. 0099C] ut speramus, habebunt scholiastae nostro, qui divinorum librorum auctoritatem adversus immoderatas horum criticorum censuras vindicabit. Caeterum hoc uno exemplo docemur, quam parum fidere debeamus levibus ejusmodi, quae contra sacram Ecclesiae traditionem afferuntur in dies, ratiunculis, magno simplicium Christianorum damno, quorum fides hisce praestigiis minuitur, aut saepe corrumpitur: tametsi uno quasi flatu dissipari possunt. Quibus postmodum animadversis, pudet homines sui erroris, quos simplex ac pia fides in officio continere debuerat.

Jam quis dicere sufficiat quanto nobis sint emolumento scholia illa marginalia ad eruditionem et intelligentiam Scripturarum? Nihil est in versione [Col. 0099D] Hieronymiana ambiguum et subobscurum, quod illucescere non faciant; nihil est laxius et in ea expressum, quod intra proprios fines et nativos verborum sensus non fuerit per scholia circumscriptum. Hic summam pietatem redolent; illic significantias Hebraeorum verborum aut singulares et inauditas, aut certe rarissimas produnt; plures textus Hebraei variantes lectiones retinent, fidem ubique admirabilem scholiastis commendant, et si pauca tandem excipias, in quibus hallucinatum eum credimus, nihil illis notis criticis praestantius antiquitas sacra posteris tradere potuit. In iis recensendis utilitatibus jam non immorabor, cum sole clariores sint ac curiosis omnibus manifestissimae. In unica [Col. 0100A] tamen pagina multiplices ostendo scholiorum fructus et utilitates, ut sic de caeteris innumeris bonis judicium ex uno faciamus loco. Columna igitur 99 et 100 ista occurrunt marginalia scholia, primo e latere hujus sacri contextus: Et populus tuus quem eduxisti, etc. Ita monet scholiastes, Hebraeus non habet, tuus. In hac notatione fides ejus maxime elucet, atque diligentia. Consequenter vero ad illa verba: Novi te ex nomine, semel et iterum docet in Hebraeo haberi, Notescam tibi in nomine: Quam interpretationem in aliis Hebraeis scriptoribus, et Latinorum plurimis Commentariis frustra quaesivi. Quam pius quoque fuerit ac religiosus noster scholiastes, discimus, ni fallor, ex modo exponendi hunc Exodi locum: Ego ostendam omne bonum tibi, et vocabo [Col. 0100B] in nomine Domini, etc. Non enim ea verba refert ad visionem Essentiae divinae, ut multi nunc temporis scholastici faciunt; sed omne bonum hominis vitam mortalem degentis, in eo statuere videtur, si sciat Deum deprecari et eum flectere ad misericordiam. Ego ostendam omne bonum tibi. Hoc est, inquit scholiastes, ostendam tibi quomodo me debeas deprecari, et ad misericordiam flectere. O singularem et admirabilem Scripturae divinae expositionem! Hanc me non docuit scholarum frequentia, non assidua commentatorum lectio. Unum interim scholion marginale Canonis immensa expositorum vincit volumina. Utque aliquid addamus, quod lectori fuisset creditu difficile, erat scholiastes tam perspicax ad dissolvendas ambiguitates Bibliorum sacrorum, ut interdum propius [Col. 0100C] accedat ad sensum auctoris hagiographi, quam ipse Hieronymus, interpretum phoenix, vel facile princeps. Ne quid v. g. obscuritatis vel ambiguitatis remaneret versu quinto et sexto capitis trigesimi quarti lib. Exodi, nonnulla scholia post emendatum textum apposuit in margine, quae omnem removent difficultatis umbram, nec amplius verba quae ibi leguntur ad Mosen loquentem, sed ad Deum docentem orandi et deprecandi se modum, directe referri debent. De cujus contextus mutatione seu emendatione facta in versione Hieronymiana infra dicturi, id tantum nunc monemus studiosos, praestantiorem esse translationem hujus loci ex emendatione et notis scholiastis, quam quae primum condita est ab ipso Hieronymo, ut paulo [Col. 0100D] post auctoritate sacrae Scripturae demonstrare conamur.

Ad commendationem fidei nostrae in edendis scholiis hujusmodi marginalibus, illud etiam monitum volumus lectorem prudentem, excusa fuisse a nobis charactere Romano quaecumque legi potuerunt in manuscripto codice: caetera vero, quae vetustate deleta sunt et corrupta, corrosa vel mutilata, supplevimus ex textu Hebraico, sed charactere Italico: iisque locis dumtaxat, ubi clare perspeximus, quod abesse, potuit: in aliis enim obscurioribus puncta tantum adjecimus loco verborum et syllabarum, quarum sufficientem notitiam assequi nequivimus. Sic columna 118 diverso charactere scriptum reperies, »quae offerri debent in sacrificium«; et deinde, »in cunctis habi. [Col. 0101A] taculis vestris,« quia partim haec leguntur in manuscripto, partim a nobis supplentur, ut jam dixi. At columna 190 posuimus hoc modo scholion marginale, »lapisque. . . . magnitudinis . . . . ejus mag . . . . interierit, percussor morte morietur, etc.« Nullum enim sensum expiscari potuimus ex verbis aut syllabis superstitibus: ideo satius esse duximus, haec divinationi studiosorum relinquere, quam conjecturis nostris incerta definire, ac supplere. Denique pro duobus punctis appositis in codice manuscripto ad caput scholiorum, et supra contextum contra respondentem, stellulas repraesentamus [(a) 1Kb] , quae in omnibus libris editis usurpantur, cum supradictorum punctorum situm nequaquam patiantur leges typographiae hodiernae.

[Col. 0101B] De Auctore scholiorum Canonis unum adhuc notandum, penes nos esse quamplures codices mss. in quibus exstant nonnulla opera ejusdem Scriptoris, quae nondum typis excusa sunt; et hoc ordine tam edita, quam inedita describuntur post Traditiones [Col. 0102A] Hebraicas S. Hieronymi in Genesim: Liber de decem Tentationibus. Liber de Quaestionibus Regum et Paralipomenon: Canticum Debborae. Lamentationes Jeremiae: Epistola ad Dardanum. Universa isthaec Opuscula nomine sancti Hieronymi praetitulantur in mss. codicibus, et duobus exceptis edita sunt ab Erasmo, et Mariano, cum Operibus ejusdem S. Doctoris. Inedita sunt haec, Commentarius in Canticum Debborae, quod legitur cap. V libri Judicum, et Commentarius alter in primam Lamentationem Jeremiae. De quo ultimo opere non ausim adhuc definite affirmare, lucubrationem esse Hebraei Scholiastis nostri. At de Commentariolis in Canticum Debborae nulla superest nobis difficultas; quia eorum stylus, eruditio, sententiae, et caetera omnia, quae alicujus Auctoris notitiam [Col. 0102B] tribuere possunt, unum renuntiant Scholiasten Canonis Hebraicae veritatis. Testes hujus rei accedent eruditi homines, cum Opuscula illa typis excusa vulgabuntur.



PROLEGOMENON IV. De Titulis et Capitulis, Versibus et Metris sacrorum Bibliorum.
[Col. 0101]

I. Biblia sacra in certas partes dividebant scriptores antiqui, sed multis diversisque modis. II. Sectiones illae indifferenter vocabantur Tituli, Breves, et Capitula. III. Quaenam fuerint distinctiones versuum ab Antiquis usurpatae in Scriptura sacra. IV. An sint metra in libris sacris, et praecipue in Psalmis Davidis. V. Hieronymi sententia de metris Scripturarum explicatur, et defenditur.

[Col. 0101C] I. Non est praesentis loci, nec animi nostri, de omnibus sacrorum Bibliorum sectionibus ac distinctionibus perlongam instituere disputationem. Satis sit munus editorum Hieronymi hoc prolegomeno explesse, et Latinorum codicum varias ac multiplices divisiones, cum majores, tum minores, non incuriose explicasse. Actum enim nunc ageremus, si quod spectat Hebraeorum aut Graecorum exemplariorum divisiones, capitula et versus pertractandum hic susciperem: quia in hoc studio nobis anteverterunt viri non pauci eruditione celebres. De Latinorum ergo Bibliorum sectionibus, atque antiquis distinctionibus tam capitulorum, quam versiculorum, disputandum nobis incumbit, ut nihil occurrat in editione divinae hujus Bibliothecae, unde fructus uberes [Col. 0101D] percipere non possit lector studiosus.

Integrum porro volumen de veteribus sacrorum Bibliorum titulis, sive capitulis, sectionibus, et stichometria, conditum fuisse ab erudito Jos. M. Caro presbytero theologo, notum est omnibus, at cum multa divisionum id genus exempla praetermiserit, et, ut ipse fatetur, anguste antiquitatem harum distinctionum prosecutus sit; non pauca supplere curabimus, quae ejus diligentiam fugisse perspexi. Illud autem primum observari velim, idem affirmandum esse de antiquis sacrorum Bibliorum capitulis et sectionibus, quod de translationibus Latinis [Col. 0102C] Scripturarum docuerunt Hieronymus et Augustinus: nempe tot esse genera hujusmodi divisionum, seu capitulationum, quot sunt codices: quemadmodum tot erant interpretationum exemplaria Latina diversa tempore Hieronymi et Augustini, quot habebantur codices sacri: Qui enim, inquit S. Aug. lib. II de Doctrina Christiana, cap. 19, Scripturas ex Hebraea lingua in Graecum verterunt, numerari possunt: Latini autem Interpretes nullo modo. Ut enim cuique primis fidei temporibus in manus venit codex Graecus, et aliquantulum facultatis sibi utriusque linguae habere videbatur, ausus est interpretari. Ab iis interpretibus, quorum imperitia carere volebat Augustinus subsidio translationum Hieronymianarum, habemus, ni fallor, tot modos divisionum et capitulationum in [Col. 0102D] veteri et novo Testamento: neque vero persuadere mihi possum ab aliis scriptoribus, quam ab illis imperitis translatoribus Latinis, derivata fuisse tot inepta lemmata, quae leguntur in codicibus mss. vetustissimis sacrorum Bibliorum. Solebant namque antiqui scriptores et interpretes libris suis indicem capitulorum praefigere, ut lectores quid in contextu librorum tractaretur, uno quasi intuitu agnoscerent. Pluribus autem modis id praestare consueverant tum ecclesiastici, tum exotici scriptores: nam aut omnium simul librorum capitula in fronte universi operis praeponebant, sicut a Plinio Secundo factum [Col. 0103A] est in libris Historiae Naturalis, et similiter ab ecclesiasticis viris, qui capitula quatuor Evangeliorum una simul praefixerunt in fronte Matthaei, sicut posita leguntur in vetustissimo ms. San-Germanensi nostro num. 15; aut singulis libris titulos capitulorum praefigere satagebant, ut in Historia Ecclesiastica fecit Eusebius Caesariensis, qui libris Historiarum suarum indices, seu titulos praenotavit, sicut hodie leguntur in ejusdem operibus. Aut certe ex latere in pagina breviter annotabant, quem intrinsecus sensum singula capitula continerent; quod Hieronymus fecit in translatione epistolae S. Epiphanii ad Joannem episcopum Hierosolymitanum, uti liquet ex epistola ejusdem Hieronymi ad Pammachium, inscripta de optimo genere interpretandi. [Col. 0103B] Ex hoc Antiquorum usu in praefigendis capitulis ad frontem librorum, facilis est conjectura, unumquemque Latinum interpretem veteris Instrumenti, libris sacris indices seu titulos suos praeposuisse, ut lectores admonerentur quid in libro Genesis, quid in Exodo, quid in Levitico, et quid demum in caeteris omnibus Scripturae sacrae voluminibus positum legeretur. Deinde cum ad editionem LXX interpretum adornati fuerint hujusmodi tituli et capitulationes, ut nominum et vocabulorum antiqua probat barbaries, antiquiores Hieronymo tales indices esse vix dubitari potest. Eosdem igitur habuere parentes tituli veteres et capitula, quos habuerant auctores tam diversae Latinae sacrorum Bibliorum interpretationes. Scio Hesychium doctissimum presbyterum [Col. 0103C] composuisse argumenta et in duodecim prophetas minores, sed nunc de Latinorum Bibliorum capitulis loquor, quae multum distant ab Hesychianorum elegantia et facilitate. Primum e viginti capitulum Osee prophetae hoc modo contexuit Hesychius tom. VIII Criticorum sacrorum: , , ; id est, Imago synagogae Judaeorum, de qua Christus nascitur secundum carnem, et populi, qui cum in incredulitate permanserit, postea revertitur et salvatur. Ita Latine reddo sensum capituli Hesychiani, quod quantum distet a Latinorum inepta compositione, ostendi potest ex eodem priori capitulo Osee prophetae apud Carum jam laudatum his [Col. 0103D] verbis expresso: I. Vade et accipe tibi uxorem fornicariam. Nihil aliud praeter haec verba continet Capitulum praesens in mss. Latinis codicibus. II. Et erat numerus filiorum Israel sicut arena maris. III. Ipsa fecit argentea et aurea vasa. Quid habent indices illi tres commune cum unico Hesychii ? quid vero ad eruditionem conferunt obscura adeo verba, ut eorum sensum assequi minime possis nisi ex lectione contextus prophetici? Restat igitur inepta hujusmodi, et similia capitula Latinorum Bibliorum, condita fuisse ab imperitis antiquis scriptoribus et interpretibus, qui pro captu ac libitu suo hos titulos exemplaribus suis praefigebant. Antiquissimos existimo titulos illos, non tamen omnium librorum veteris [Col. 0104A] Testamenti: quia non me latet aliquos fuisse appositos a Cassiodoro nostro, ut manifestum nobis est ex subjectis viri clarissimi testimoniis. Libro itaque I de illis titulis ista observat Cassiodorus: Sed ut textus memorati Octateuchi quodam nobis compendio panderetur, in principiis librorum de universa serie lectionis titulos eis credidimus imprimendos, a majoribus nostris ordine currente descriptos, ut lector utiliter admonitus, salubriter reddatur attentus, et facile unamquamque rem dum quaerit, inveniat, quam sibi cognoscit breviter indicatam. Titulos Octateuchi, librorum scilicet quinque Mosaicorum, Josue, Judicum et Ruth, a majoribus suis ordine descriptos agnoscit Cassiodorus; at non idem in libris Paralipomenon invenisse se dicit: In memoratis autem, [Col. 0104B] inquit, Paralipomenon libris duobus . . . . . . . . quoniam titulos antiquos non reperi, novos ad praecedentium similitudinem locis singulis, ut aestimo, consequenter impressi: ut qualicumque obsequio sermonis, devotionis nostrae qualitas potuisset agnosci. Idipsum praestitit in libris Salomonis nomine praenotatis, vocans capite 5 capitula, quod aliis locis jam recitatis titulos appellat. Ait igitur: Quibus libris (id est, Salomonis) juvante Domino capitula insignire curavimus, ne in tam necessaria lectione, ut saepe dictum est, confusa tironis novitas linqueretur. Certum ex his exploratumque habemus titulos sive capitula praefixa fuisse pluribus Scripturarum libris ante aetatem Cassiodori: ea enim vocat veteres titulos, et a majoribus ordine currente descriptos: quod non esset nisi in veteribus [Col. 0104C] codicibus, tempore quo Cassiodorus illa scribebat, invenirentur longe antea exarati. Ergo recentiores tituli, Bibliorum sacrorum exemplaribus praefixi, auctorem agnoscunt Cassiodorum, nec inferior aetas eis assignari potest quam saeculum sextum. Alii antiquiores primis fidei temporibus prodire potuerunt cum illis Latinis interpretationibus Scripturarum, quas innumerabiles supra dicebat Augustinus. Quidquid sit de vetustate et auctoribus capitulorum quae divinis voluminibus leguntur praefixa indubitata res est, parentem illa capitula non habuisse Hieronymum. Lemmata enim hujusmodi barbara et inepta, imperitum prorsus auctorem ubique prae se ferunt, quod de Hieronymo vel cogitasse nefas esset. Praeterea nullum apparet vestigium in [Col. 0104D] S. Doctoris operibus, unde horum titulorum usus apud ipsum receptus dignoscatur, et capitula, quorum ille saepius meminit, partes sunt ipsiusmet contextus librorum, non tituli extrinsecus positi, vel in fronte praefixi, qui summatim repraesentent easdem partes in textu positas. Utque rem probemus exemplis, nonnulla loca recenseo e Quaestionibus Hebraicis in Genesim, ubi ter aut quater capitula nominat Hieronymus sectiones scripturae quas suscepit exponendas. Capitulum verb. gr. appellat quae leguntur Genes. XXV, a versu 13 ad versum 18: Quod autem, inquit, in extremo hujus capituli juxta Septuaginta legimus: Contra faciem omnium fratrum suorum habitavit, verius est illud quod nos posuimus, coram [Col. 0105A] omnibus fratribus suis occubuit, id est in manibus omnium filiorum suorum mortuus est, superstitibus liberis, et nullo prius morte praerepto. Capitulum intelligit hoc loco sex tantum versus, ut dixi, qui etiam continentur in capitulo XLVI nostrae editionis, col. 25 et 26; sed convenientiam hujus capituli fortuitam ostendunt caetera quae sequuntur. Nam quod capitulum dixit infra Hieronymus, unicum comme est, sive versus unus recentioris illius, quam hodie sequimur, divisionis. Genesis cap. XXXVI, 14: Ipse est Ana, qui invenit Jamim in deserto: cum pasceret asinos Zebeon patris sui. De isto commate ita disserit Hieronymus: Multa et varia apud Hebraeos de hoc capitulo disputantur: apud Graecos quippe et nostros super hoc silentium est, etc. Nihil tale reperies in divisione [Col. 0105B] titulorum veterum; angustior est enim unius versiculi continentia ad constituendum integrum capitulum, quod pluribus versibus et sententiis constare perspicuum est ex congerie omnium capitulationum. Diversa proinde dicenda sunt Hieronymi capitula ab iis, quae nos edidimus in fronte Geneseos, auctoritatem codicum mss. secuti. Quod iterum probari potest ex Quaestionibus Hebraicis, ubi capitulum dixit Hieronymus duos versus hodiernae divisionis, 5 scilicet et 6 cap. XLVIII, Gen.: Et nunc ecce duo filii tui, qui nati sunt in terra Aegypti, etc. Si quis ambigebat, inquit Hieronymus, quod Septuaginta animae introissent Aegyptum, praesenti capitulo confirmatur. Istud capitulum praesens non invenies notatum in aliqua [Col. 0105C] serie antiquarum divisionum seu capitulationum a nobis editarum, unde colligas necesse est, propriam esse Hieronymo hujusmodi divisionem ac distinctionem capitulorum in libro Geneseos. Nec aliquem moveat, quod aequalia interdum inveniantur capitula Hieronymi cum titulis veteribus mss. codicum; casu enim quasi involuntario haec acciderunt; sicut aequalitas quam aliquando habere dignoscuntur cum capitulis hodiernis. Libro quinto Commentariorum in Isaiam totum contextum capituli nostri vigesimi cum descripsisset Hieronymus, ejus expositionem sic auspicatur: Totam posuimus capituli hujus continentiam, ut per partes singula disseramus, etc. Nemo virorum est qui, propter pares capituli hujusce terminos, novissimae [Col. 0105D] nostrae in Vulgata Latina divisionis auctorem faciat Hieronymum. Quare nec eidem tamquam auctori ascribere debemus veteres titulos sive capitulationes; etsi nonnumquam illae conveniant cum sectionibus Scripturae, quas suis Commentariis illustrat maximus Latinorum interpres. Sane tota haec distinguendi ratio ex auctorum librariorumque arbitrio pependit, et unusquisque veterum scriptorum pro captu suo distinxit contextum sacrum: unde nullam tum fuisse distinctionem prae caeteris probatam ac vulgo receptam, consentiunt eruditi, probantque tam diversae eorumdem librorum sectiones ac distinctiones. Quatuor diversas capitulationes, id est, seriem quadruplicem titulorum sive capitulorum [Col. 0106A] edidimus ad frontem Geneseos, sicut leguntur in diversis exemplaribus mss. versionis Hieronymianae. Nulla tamen ex illis usu communi recepta fuit, sed indiscriminatim modo hanc modo aliam exscriptores usurpabant. Qui exemplaria Canonis descripserunt, titulos praeferebant, qui aliis divisionibus numero pauciores erant: caeteris placuit capitula praeponere, multo plura numero, et sententiis diversa, arbitrantibus commodiorem esse methodum quae textum Scripturae in multas partes secat, quam quae sub eadem divisione materias diversas complectitur. Ingenii igitur et arbitrii exscriptorum fuit tot diversas in exemplaribus translationis Hieronymi praefigere species capitulorum: quarum nulla a S. Doctore adornata creditur, ut [Col. 0106B] facilis est probatio in jam allatis superius argumentis.

II. Indices autem et ordines illi sectionum indiscriminatim ac promiscue tituli, breves, et capitula vocantur apud veteres. Id jam cursim observavimus in Cassiodoro, qui prioribus duobus capitibus lib. I de Institutione divinarum litterarum, summaria et lemmata praefixa libris sacris vocat titulos; quae tamen capite quinto appellat capitula. In mss. autem codicibus adeo inconstantes reperiuntur hujusmodi appellationes, ut saepius in illis scriptum legamus: Incipiunt tituli libri, etc.; vel etiam alio modo: Incipiunt breves libri Genesis; et postea ad finem: Expliciunt capitula libri Genesis. Canon Hebraicae veritatis notatus num. 9 in nostra San-Germanensi bibliotheca, [Col. 0106C] variam habet inscriptionem in fronte plurimorum librorum. Et titulos quidem libri Exodi sic inscribit: Incipiunt capitula libri Exodi; Levitici vero non item, ibi enim legit: Incipiunt tituli libri Levitici, id est, Vajecra; et ad calcem sectionum: Expliciunt tituli Levitici. Et ita consequenter in caeteris Mosis voluminibus: at in Josue, Incipiunt capitula. Expliciunt capitula? In libris tandem Malachim, id est, tertio et quarto Regum volumine, primum posuit: Incipiunt capitula libri Malachim, et deinde: Expliciunt tituli Malachim. In novo etiam Testamento diversimode inscribuntur lemmata sacrorum librorum. Quamplures mss. legunt juxta receptum magis communemque modum: Incipiunt capitula Matthaei; alii vero tum Vaticani, tum Gallicani codices [Col. 0106D] non pauci ita habent: Incipit Breviarium Matthaei; et in fine, Explicit Breviarium Matthaei. Quod similiter legunt in aliis evangelistis. Exstat in bibliotheca nostra San-Germanensi codex Bibliorum manuscriptus, venerandae admodum aeque ac curiosae antiquitatis, qui quamplures libros sacros veteris ac novi Testamenti retinet juxta veterem Latinam versionem sive Italicam. In eo igitur codice tituli veteres Evangeliorum hanc habent inscriptionem: Incipit capitulatio Matthaei, Incipit capitulatio Marci, etc.; et ad calcem titulorum, Explicit capitulatio Matthaei, etc. In fronte Actuum apostolorum singularem prorsus habet titulum, seu potius annotationem et admonitionem istam: Indiculum quid [Col. 0107A] fecerint apostoli in actibus suis, ut facile invenias id quod vis, si per numeros percurrens capitula perquisieris. Huic annotationi subjungit Capitula LIII, et consequenter, Finiunt capitula. Ex tot diversis nominibus lemmatum, quae praefixa inveniuntur in fronte sacrorum Bibliorum mss. liquido apparet, liberum cuique fuisse ea vocare titulos, breves, breviaria, capitula, capitulationes et indicula, sive indices; his enim gaudebant appellationibus tam minores, quam copiosi indices diversarum sectionum Scripturae sacrae. Non sic in hac praesenti divina Bibliotheca errantes inveniuntur et vagae appellationes editorum a nobis lemmatum: ad tres siquidem species ac nominationes revocamus diversas omnes sacrorum Bibliorum sectiones quae apud antiquos scriptores [Col. 0107B] erant usurpatae. Et primo gradu titulorum series collocatur; secundo loco breves posuimus; tertio denique capitula, quocumque numero describantur, sive plura, sive pauciora sint. Ad hunc modum in fronte Geneseos editi sunt a nobis tituli XXXVIII, breves XLVI, capitula LXXXII, et iterum in alio indice capitula CLIV. In libro Exodi tres item sectionum indices praeposuimus, titulos scilicet XVIII, breves XXI, capitula CXXXVIII. Et ita consequenter in toto Heptateucho. In voluminibus autem Samuelis, et Malachim, id est, in quatuor Regum libris, nihil apposuimus praeter titulos, qui leguntur scripti in tribus exemplaribus Canonis Hebraicae veritatis, Memmiano nempe, Carcassonensi, et San-Germanensi nostro. Quod Prophetarum volumina spectat, nullum prorsus [Col. 0107C] indicem sectionum putavimus praefigendum in fronte horum librorum, ne quid contra mentem et usum Hieronymi edidisse videremur: certo namque certius est, non alias eum agnoscere Prophetarum sectiones in genere quam quae ab ipso dictae sunt visiones; nec capitula ille alicubi appellat nisi lemmata quaedam contextus sacri, et partes quas in suis commentariis pro arbitrio et captu distinxit, et illustravit. Haec capitula Hieronymi longe diversa esse ab iis, quae sacris libris praefixa sunt, supra ostendimus; et adhuc aliquot exemplis, quantum res exigit, probare non refugio. Duos Vulgatae divisionis versiculos cap. I Osee dum exponeret Hieronymus, ita monuit lectorem: Et quia commentarios, non lata volumina scribimus, singulis capitulis explanationes [Col. 0107D] proprias in suis locis reservantes, nunc tantum de praesenti capitulo disputemus. Capitulum illud, praesens quod vocat, 3 et 4 versum cap. I Osee, ut dixi, solummodo continet, et quae praecesserunt similia capitula, quinque vel sex numerantur in commentariis Hieronymi, qui singulis capitulis explanationes proprias adhibebat. Quatuor igitur priores versus Osee prophetae in sex capitula vel septem distinxit S. Doctor. Primum vero capitulum ejusdem prophetae in mss. codicibus, et in editione Cari, novem complectitur versiculos integros: nam secundum capitulum istud habet exordium: Et erit numerus filiorum Israel, etc.; quae verba leguntur initio decimi versus, capite supradicto. Hinc videas Biblia [Col. 0108A] sacra diverso sane modo secta esse ac distincta ab Hieronymo, atque ab antiquis aliis scriptoribus vel interpretibus. Quod ut magis magisque exploratum habeas ac compertum, audi ipsum de Hebraeis, Graecis, Latinisque capitulis disserentem in Sophoniae cap. 3, vers. 14: Non videatur mirum, inquit, ut saepe diximus, aliter Hebraica capitula, et aliter LXX, Graeca videlicet Latinaque finiri. Ubi enim in sensu diversa translatio est, ibi necesse est diversa esse vel principia vel fines. Quid amplius ad judicium de Hieronymi et aliorum capitulis faciendum possit desiderari, certe non video. Manifestissime enim distinxit capitula sive sectiones suas a caeteris omnibus, tam Graecorum quam Latinorum, dicens, in sua translatione Hebraica, diversa esse principia et fines [Col. 0108B] Sectionum ab illis, quae in LXX interpretatione legebantur. Prophetia Sophoniae habet in commentariis Hieronymi plusquam viginti sectiones sive capitula; in editione autem Cari presbyteri unicum capitulum huic libro praefixum conspicitur. Merito igitur lemmata hujusmodi abjecimus in libris propheticis, cum adeo diversa reperiantur ab iis capitulis, quae Hieronymianis commentariis distincta sunt et illustrata. Praeterea in Prophetarum voluminibus speciales Scriptura sacra, et quasi nativas sortita est divisiones ratione diversarum materiarum, quarum contextus sensu separatur in diversas ac distinctas quamplurimas partes, quae ab invicem minime dependent. Sectiones illae cum libris nascuntur, et apud veteres Scriptores nomen visionum [Col. 0108C] obtinent: quaeque interdum etiam cum hodiernis capitulis inveniuntur concordes. Hieronymus primam secundamque visionem Isaiae vocat juxta morem suae aetatis, quod nos dicimus primum et secundum caput ejusdem prophetae. Unde haec apud eum leguntur in Commentariis ad caput II Isaiae: Et in priore visione, quam jam exposuimus, ubi LXX interpretati sunt. Quam vidit contra Judaeam et contra Jerusalem, in Hebraico scriptum est, AL JUDA UJERUSALEM, id est, super Judam et Jerusalem, et in hac quae secunda est, in Hebraico similiter continetur. Et miror, etc. Priorem, ut vides, dicit visionem, itemque secundam, quod nos prius, et secundum appellamus capitulum. Ordo igitur sectionum hucusque in Isaia idem est apud nos, qui usu receptus [Col. 0108D] erat tempore Hieronymi apud Patres et Ecclesiae proceres. In praefatione quoque translationis Jeremiae ex Hebraeo, idem Hieronymus meminit hujusmodi visionum; nec mediocrem operam Ecclesiae Christi contulit, cum ordini primaevo eas studuit reddere: Praeterea, inquit, ordinem visionum, qui apud Graecos et Latinos omnino confusus est, ad pristinam fidem correximus. Denique visiones sive Danielis absentes ab Hebraico fonte obelis dicit se praenotasse: Unde et nos ante annos plurimos quum verteremus Danielem, has Visiones obelo praenotavimus, significantes eas in Hebraico non haberi. Vide prooemium Comment. in Danielem. Et ne quid desit curiositati, monendus est lector studiosus, librum [Col. 0109A] Danielis sectum esse ab Antiquis in duodecim visiones: quae in mss. codicibus Canonis Hebraicae veritatis, inque aliis vetustissimis melioris notae, summa fide expressae sunt ac descriptae prout a nobis nunc editae sunt in hac divina Bibliotheca. Capitula vero praefixa in fronte Danielis numerantur multo plura, tam in editione Cari quam in mss. aliquot codicibus, ubi ad numerum 31 usque extenta visuntur: qua divisione hodierna nostra minor est media parte capitulorum ad minus: Vulgata enim Versio XIV tantum habet sectiones in toto Danielis volumine. Ergo nec cum hodiernis, nec cum antiquis veterum Scriptorum divisionibus convenit illa, quae per Visiones distributa est in veris exemplaribus Hieronymianae translationis ex Hebraeo.

[Col. 0109B] Caeterum sine capitulis praefixis edidimus volumina Paralipomenon, Ezrae, et Estheris: quia nulla fuisse apposita his libris ab Hieronymo, docuit nos supra Cassiodorus, et mss. codices pervetusti ac optimae notae nullum retinent indicem capitulorum vel titulorum, sed tantummodo Hieronymi praefationes cum sacro contextu per membra plurima distincto et diviso juxta modum, quo nos illum expressimus ad fidem praestantissimorum mss. exemplarium Regiorum, Colbertinorum, Corbeiensium, et San Germanensium. Omissas tamen capitulationes, quarum auctor fuit Cassiodorus, supplere curabimus, cum veteris Vulgatae seu Italicae versionis quamplurimos libros integros evulgandos, Deo juvante, suscipiemus. Nostris etenim votis ac studiis [Col. 0109C] tantum praestitit largitor omnium bonorum Deus, ut non solum Hieronymianae versionis in angulis obscuris archivorum et bibliothecarum delitescentem ingentem thesaurum nobis revelaret: sed donis cumulans, manibus nostris etiam tradere voluit non pauca Italicae versionis exemplaria, tum veteris, tum novi Testamenti, quae suo tempore publici juris fierent ad studiosorum et Christianae reipublicae summam utilitatem. Provocati igitur veneratione antiquissimae versionis, et magnis compulsi hortatoribus, monumenta isthaec sacra rediviva exhibere statuimus. Quare ne ab aliis, quam a nobis in regno Franciae ederentur, jam cautum est Diplomate Regio, quod nobis speciatim concessum est ad hanc Italicae versionis editionem. A Matthaei volumine exordiemur [Col. 0109D] eam praelo committere, et seorsum typis evulgabimus illud Evangelium propter ferventem controversiam duorum hujus temporis scriptorum, qui occasione manuscripti Cantabrigensis multa disputant de antiqua versione Latina Evangeliorum, de ea scilicet quae obtinebat in Ecclesia occidentali ante Hieronymianam castigationem. Multa leguntur in nostris exemplaribus manuscriptis, quae longe absunt ab amborum conjecturis: nonnulla vero quibus nunc hujus, nunc illius dicto vera esse comprobantur. Cujus demum causae potissimum faveant mss. codices nostri, non ante ipsorum impressionem perdisces.

III. Longum esset, si vellem cunctos quorumdam [Col. 0110A] criticorum errores huic articulo inserere, et falsas eorum opiniones de versuum divisionibus ac distinctionibus usitatis apud Antiquos, singillatim refellere, propositisque capitulis ad singula respondere. Unde laciniosae disputationis fastidia fugiens, et in arctum verba compingens, illud tantum breviter lectorem admoneo, nullum adhuc nuperorum scriptorum satis accurate dixisse de antiquis versibus seu commatibus Scripturarum divinarum. Pleraque ex Augustini Speculo afferunt in suis notis et observationibus, quae ad fidem vetustissimorum codicum probata statim evanescunt, et falsa demonstrantur. Scribit vir doctus, et mihi summa veneratione semper colendus, Augustinum quidem ita Bibliorum versus distinxisse sibi visum, ut sex dictiones unusquisque [Col. 0110B] versus contineret: subditque verba isthaec: Sed id Augustiniano codici videtur fuisse peculiare, non omnibus commune. Libros Scripturae plerosque, et fortasse omnes per versus distinxit Hieronymus, sed hodiernae distinctionis nulla apud eum exstant vestigia. At pace eruditissimi scriptoris dicere fas sit, innumeros fuisse antiquitus in totis Bibliorum voluminibus, qui duas vel tres tantum dictiones continerent, nec aliquo vocabulorum numero praefinito circumscribendos esse hujusmodi versus, cum nulla certa lege, nunc plures in eis, nunc pauciores dictiones decurrant. Deinde Augustiniano codici nihil fuit peculiare in distinctionibus versuum, sed totum commune habuit cum aliis exemplaribus Graecorum ac Latinorum Patrum. Tertio denique apud Hieronymum [Col. 0110C] nonnulla exstant vestigia hodiernae distinctionis versuum; uti subjectis exemplis infra declarabimus, nullo tamen animo litigandi, sed proponendae solius veritatis studio.

Distinctiones autem versuum in libris veterum scriptorum usitatissimas fuisse, facile nobis concedent qui animum attenderint ad Historiam Josephi, ad Hesychii presbyteri testificationem, atque ad vetustissima Scripturarum sacrarum monumenta, quae ante mille et centum annos in membranis pretiosissimis exarata supersunt. Josephus igitur vernaculus Judaeorum scriptor, et Apostolicorum temporum aequalis vel suppar, notat ad finem libri XX suae, versus in his viginti Antiquitatum voluminibus exstitisse sexaginta millia: quae profecto nec tot [Col. 0110D] numerari possent in textu Graeco Josephi, nisi breviores fuissent hodiernis nostris Biblicis, nec ad certum numerum praefiniri, nisi distincte et per intervalla fuissent descripti in autographo ejusdem auctoris. Morem hunc describendi multa versibus valde superiorem Josepho ostendit Hesychius presbyter Jerosolymorum, cum in tractatu, quem vocat dudecim prophetarum eum refert ad tempora Davidis et Salomonis, sive etiam Jobi his Regibus vetustioris: addens insuper similem versuum distinctionem se invenisse in aliquot exemplaribus librorum apostolicorum: , etc. Non ergo recensuerat tempore Hesychii sed jam recepta et inolita [Col. 0111A] versuum distinctio in libris sacris veteris ac novi Testamenti. Nec unum solummodo sacrum contextum versibus fuisse distinctum ac descriptum novimus; sed versiones etiam Graecas quascumque Instrumenti veteris ab Origene per membra sive versuum cola fuisse divisas docuit nos Eusebius Caesariensis lib. VI Eccl. Hist. cap. 16, ubi haec habet de opere Hexaplorum Origenis: Has igitur omnes interpretationes cum in unum corpus collegisset, et per cola ac membra distinxisset, et sibi invicem e regione opposuisset, una cum Hebraico textu, Hexaplorum nobis exemplaria reliquit. De verbis hisce Graecis, , fuse satis disputavit Henricus Valesius Eusebii interpres eruditissimus, jure merito castigans Christophorsonum quod verterit praedicta [Col. 0111B] verba collumellis inter se distinxit: cola enim sunt versus seu membra sensum integrum absolventia. Verum ipse Valesius non videtur naturam versuum Scripturae plene assecutus, quia confundit in Hieronymi praefatiunculis cola versuum cum commatibus, quae partes sunt et membra colorum, sensum integrum saepius non absoventia. Sed age, proferamus in medium annotationem Valesianam in locum Eusebii jam laudatum. Primus, inquit, apud Latinos Hieronymus interpretationem suam per versus distinxit, imitatus Origenem, qui in Hexaplis idem praestiterat. Porro Origenes, in eo maxime consuluit legentium utilitati. Nam quaecumque per versus distincta sunt, ea facilius, tum intelliguntur, tum memoriae mandantur. Adde quod ad Graecas editiones inter se [Col. 0111C] comparandas, prorsus necessaria fuit hujusmodi distinctio. Exemplum Origenis secuti sunt postea complures, et in novo testamento idem praestiterunt, quod ille prius fecerat in vetere instrumento, ut testatur Hesychius Jerosolymitanus in libro quem inscripsit , duodecim prophetarum. Quem quidem librum ideo sic inscripsit, quod ad marginem singulorum versuum apposuerat expositionem locorum difficilium, quod et ipse vocat. Verba Hesychii sunt haec: , , , etc., quae Latine ita reddimus. Libros propheticos majoris perspicuitatis causa per versuum cola dividere, vetus inventum est sanctorum Patrum. Nam [Col. 0111D] initio sine ulla distinctione legebantur. Postea vero viri docti et sacrarum litterarum studiosi, majoris ut dixi perspicuitatis causa, hujusmodi versuum distinctionem excogitarunt. Ita Prophetarum libri ab illis editi sunt. Sic Davidis Psalmi; sic Proverbia, et Ecclesiastes, et Canticum canticorum. Sic liber Jobi per versus distinctus reperitur. Sed et librum Apostolicum, id est, Actus et Epistolas apostolorum hoc modo ab aliquibus descriptum inveni. Subjungit deinde Hesychius haec verba: . Ubi vocat quae dicere debuisset . . . . . . . . supra monuimus, quid primum ab Origene praestitum sit in Hexaplorum editione: quod singulas interpretationes [Col. 0112A] per versuum cola distinxit. Itaque versuum distinctio quam hodie in Septuaginta Seniorum interpretatione cernimus, Origenis inventum est. Sic ille Origenis quidem inventum est, quod interpretationes Graecas e regione sibi invicem opposuerit: at non facile acquiesceremus Valesii sententiae in priori Origenis invento, quo scilicet versuum distinctionem derivatam dicit in Septuaginta Seniorum interpretationem. Credibilius est, ni fallor, aliqualem versuum et commatum divisionem observasse veteres illos Graecos interpretes, Septuaginta dico, Aquilam, Symmachum et Theodotionem, quam confuso prorsus et indistincto imperitorum scriptorum more suas versiones condidisse. Ex Josepho ostensum quoque est supra, consuetissimum fuisse morem apud veteres [Col. 0112B] auctores, aetate apostolis aequales, Opera dividendi per versus, ac eorum numerum in fine librorum annotandi. Praeterea libri dicti, id est, Job, Psalmi, Proverbia Ecclesiastes et Canticum canticorum, versibus ab initio conscripti sunt. Unde evidens exsurgit argumentum, quod in illis saltem libris divisio versuum inventum Origenis haberi nullatenus debet. Plura sunt in annotatione Valesii, praecipue Graecorum verborum Hesychii interpretationem spectantia, quae eruditorum judicio permittimus. Tantum dicam Hesychium apposite versus appellasse , non , ut voluit Valesius: colon enim sumitur apud Hieronymum pro sententia integra, quae duobus vel tribus caesis decurrit in sacris libris: , vero dicitur quodlibet caesum coli, et [Col. 0112C] quaelibet subdistinctio in periodis sermonum. Rem exemplis manifestam facere juvabit. Psalmus I hanc habuit antiquitus versuum dispositionem ac distinctionem in vetustissimis Ecclesiarum monumentis:

Beatus vir, qui non abiit in concilio impiorum,
   et in via peccatorum non stetit,
   et in cathedra pestilentiae non sedit.
Sed in lege Domini voluntas ejus:
   et in lege ejus meditabitur die ac nocte.

Duo ibi sunt , id est, duae sententiae, prior trimembris, et posterior bimembris: quinque autem membra et quinque seu versus Hesychiani, qui singulis sententiolis et lineis constituuntur. In exemplaribus Canonis Hebraicae veritatis cola semper incipiunt ab una littera majuscula, saepius etiam [Col. 0112D] miniata: seu versus indiscriminatim a minuta littera vel majuscula, juxta morem quorumvis scriptorum, et eorum temporum, quibus libri descripti sunt. In Psalterio v. g. monasterii San-Germani, cujus usuram habuisse dicitur sanctissimus antistes Parisiensis, ac patronus noster, litterae omnes versiculorum initiales ubique visuntur aequales, quia universae unciales sunt sive majusculae per totum contextum: sic enim legimus psal. I:

IDEO NON RESURGENT IMPII IN JUDICIO. NEQUE PECCATORES IN CONCILIO JUSTORUM. QUONIAM NOVIT DOMINUS VIAM JUSTORUM ET ITER IMPIORUM PERIBIT.

Contra quatuor hos , id est, versus in duobus [Col. 0113A] colis exscriptos retinent Canonis exemplaria, ad hunc modum:

Propterea non resurgent impii in judicio,
   neque peccatores in congregatione justorum.
Quoniam novit Dominus viam justorum,
   et via impiorum peribit.

Inter igitur et inter eamdem distinctionem adhibere debuit Valesius, quam omnes agnoscimus in circuitum perfectum orationis, et inter membra ejusdem circuitus, id est inter et inter . Quae ut ex Augustino manifestiora fiant, in consideratione eorum quae leguntur cap. 7, lib. IV de Doctrina Christiana, paulisper immoremur: nonnihil enim lucis accedet si recte intelligatur quod de periodis, colis, et commatibus ibi reperitur [Col. 0113B] scriptum: Agnoscitur, inquit Augustinus, et aliud decus, quoniam post aliqua pronuntiationis voce singula finita, quae nostri membra et caesa, Graeci autem et vocant, sequitur ambitus sive circuitus, quem illi appellant, cujus membra suspenduntur voce dicentis, donec ultimo finiatur. Nam eorum quae praecedunt, circuitum membrum illud est primum, quoniam tribulatio patientiam operatur: secundum, patientia autem probationem: tertium, probatio vero spem. Deinde subjungitur ipse circuitus, qui tribus peragitur membris, quorum primum est, spes autem non confundit: secundum, quia charitas Dei diffusa est in cordibus nostris: tertium, per Spiritum sanctum, qui datus est nobis, At haec atque hujusmodi in elocutionis arte traduntur; et iterum [Col. 0113C] paulo inferius: Porro autem qui novit, agnoscit quod ea caesa, quae Graeci vocant, et membra, et circuitus, de quibus paulo ante disserui, etc. Caesa ergo sunt quae commata a Graecis vocantur: cola membra integra, et majora commatibus: periodi vero, circuitus qui pluribus membris peraguntur, ita ut circuitus in , cola in divisa sint in oratione, juxta elocutionis artem, de qua ibidem disputat sanctus Augustinus, qui tres distinctionum species propriis vocabulis ostendit in una B. Pauli . His non ex aequo respondent Hieronymianae versuum distinctiones: duo enim genera divisionum in Scripturis solum memorat Hieronymus, ejus scilicet quae fit per integra, et asterius quae per et distincta est. De priori distinctione [Col. 0113D] versuum per integra meminit expresse in praefatione librorum Paralipomenon, quos ex Hebraeo Latine reddidit: Et quod nunc, inquit, DABRE AJAMIM, id est, Verba dierum, interpretatus sum: idcirco feci, ut inextricabiles moras, et silvam nominum, quae scriptorum confusa sunt vitio, sensuumque barbariem, apertius et per versuum cola digererem. Eadem versuum cola, membra vocat praefatione in Josue: Monemusque lectorem, ut silvam Hebraicorum nominum, et distinctiones per membra divisas diligens scriptor conservet. Praefationibus autem in Isaiam et in Ezechielem non solum per cola, sed per cola et commata suam versionem novam ex Hebraeo distinctam fuisse, docet ad morem librorum Demosthenis et Ciceronis: [Col. 0114A] Nemo, inquit, cum prophetas versibus viderit esse descriptos, metro eos aestimet apud Hebraeos ligari, et aliquid simile habere de Psalmis et Operibus Salomonis: sed quod in Demosthene et in Tullio solet fieri, ut per cola scribantur, et commata, qui utique prosa, et non versibus conscripserunt. Nos quoque utilitati legentium providentes, interpretationem novam novo scribendi genere distinximus. Ita Hieronymus praefatione in Isaiam, et in Ezechielem de Hebraeo similiter ab eo versum, hoc modo invitat Paulam et Eustochium ad lectionem ejusdem prophetae: Legite igitur et hunc juxta translationem nostram: quoniam per cola scriptus, et commata, manifestiorem legentibus sensum tribuit. Colis igitur et commatibus distincta erat nova Hieronymiana interpretatio prophetarum, [Col. 0114B] cum tantum colis libros Paralipomenon divisisset. Quare lectorem non praemonuit praefationibus in volumina Historica Josue et Paralipomenon, ne crederet ex sua colorum distinctione, metra esse in illis libris: sicut revera illam opinionem docet esse praecavendam in libris propheticis; quia per cola et commata descripti speciem habent metricae compositionis. Quae ut oculis omnium perspecta sint et manifesta, nonnullas sententias, tum ex Prophetis, tum ex Paralipomenis, hic loci describere non gravabor. Sic igitur per cola et commata edidimus sequentes Isaiae prophetae sententias sive periodos cap. I:

Audite, coeli, et auribus percipe, terra,
   quoniam Dominus locutus est.
[Col. 0114C] Filios enutrivi, et exaltavi:
   ipsi autem spreverunt me.
Cognovit bos possessorem suum,
   et asinus praesepe domini sui:
Israel autem non cognovit,
   populus meus non intellexit.

Modus hic dividendi contextum sacrum prophetarum, nihil differt ab eo, quo psalmi descripti sunt in exemplaribus Canonis Hebraice veritatis: nam psalmo nono verbi gratia similem habes versuum distinctionem.

Confitebor Domino in toto corde meo,
   narrabo omnia mirabilia tua.
Laetabor et gaudebo in te,
   canam nomini tuo, Altissime.
Cum ceciderint inimici mei retrorsum,
   corruerint et perierint a facie tua.
[Col. 0114D] Fecisti enim judicium meum et causam meam,
   sedisti super solium judex justitiae.

Prophetarum itaque et Psalmorum descriptio, cum eadem fuerit in nova Hieronymi translatione ex Hebraeo, non abs re monuit S. Doctor praefatione in Isaiam, ne quis, cum videret Prophetas versibus descriptos, metro eos aestimaret apud Hebraeos ligari et aliquid habere simile de Psalmis et operibus Salomonis, cui addendum est, et de Jobi volumine: Job namque, teste Hieronymo, metro ligatur apud Hebraeos, et versibus in versione ejusdem descriptus legitur ad morem Psalmorum et operum Salomonis. Non sic Paralipomena, quae, ut dixi, colis tantummodo descripta sunt et distincta ad vitandam [Col. 0115A] sensuum barbariem et confusionem. Unde cola isthaec ita descripta reperiuntur cap. I libri prioris:

Porro filii Regma: Saba et Datan.
Chus autem genuit Nemrod: iste coepit esse potens
   in terra.
Mesraim vero genuit Ludim, et Anamim, et Laabim,
   et Nephthuim, Phetrusim quoque et Casluim: de
   quibus egressi sunt Philistim, et Caphtorim.

Quam diversa sit ista distinctio per cola versuum ab ea, quae fit per cola et commata, nemo prudens ex propositis exemplis perspectum modo habere non potest. Quis enim sibi persuadere patietur, cola in Paralipomenis descripta, speciem praeferre metricae cujusdam compositionis? Econtra quis inficias ibit, distinctionem prophetarum per cola et commata similem esse metricis descriptionibus? In ea distinctione [Col. 0115B] versiculorum diceres Prophetas decurrere hexametris et Pentametris, licet prosa et non versu conscripti sint. Paralipomena vero nullam habent imaginem hexametri aut pentametri, sed solius orationis per membra divisae, id est, per suas et circuitus distinctae. Ergo colis tantum Paralipomenon, et Josue libros distinxit Hieronymus, cum omnes prophetas per cola et commata descripserit, ut ipse fidem facit in suis praefatiunculis. Quod distinctionis duplex genus facilius intelliges, si noveris eadem volumina Scripturarum diversimode fuisse secta et descripta in variis ac diversis mss. codicibus. Neque vero colis et commatibus ubique distinctus invenitur liber Jobi, vel liber Psalmorum; sed nunc per versuum integra cola, nunc per cola [Col. 0115C] et commata, sicut unicuique scriptorum veterum placuit, descriptos fuisse nulli dubium est. Librum Jobi per cola distinxit ms. codex monasterii nostri Majoris prope Turones, quem per cola et commata dividunt Exemplaria tria Canonis Hebraicae veritatis, Memmianum dico, Carcassonense, et San-Germanense nostrum. Cap. III libri Job sic legimus scriptum in codice Majoris monasterii, ante sexcentos annos in membranis pulchre exarato:

Pereat dies, in qua natus sum, et nox, in qua dictum est: conceptus est homo.
Dies ille vertatur in tenebras: non requirat eum
   Deus desuper, et non illustret lumine:
Obscurent eum tenebrae, et umbra mortis. Occupet
   eum caligo, et involvatur amaritudine.

[Col. 0115D] Tria, ut vides, hic cola versuum descripta sunt, quae in omnibus aequalia sunt divisioni hodiernae, et Massoretharum distinctionibus. In exemplaribus autem Canonis eadem verba diversam habent versuum distinctionem, quia per cola, et commata separantur juxta morem vetustissimorum Scriptorum, qui aliquanto tempore post Hieronymum Biblia sacra describebant in hunc modum:

Pereat dies, in qua natus sum,
   et nox, in qua dictum est: conceptus est homo.
Dies ille vertatur in tenebras,
   non requirat eum Deus desuper,
   et non illustret lumine.
Obscurent eum tenebrae, et umbra mortis,
   occupet eum caligo, et involvatur amaritudine.

[Col. 0116A] In aliis quamplurimis mss. libris liber Job nec primum habet, nec secundum genus distinctionis, sed uno quasi ductu et eodem tenore descriptus est, sicut describuntur Mosis et Regum volumina. Nec alio modo versus in illis ex ordine secantur, quam punctis adhibitis, duobus vel tribus pro voluntate scriptorum veterum, qui Cassiodorum secuti videntur in eo quod docuit cap. 12 de Institutione divin. litterarum. Nam quod per intervalla Hieronymus in sua translatione descripsit, illud consequenter posuisse et adunasse Cassiodorus credendus est ex iis, quae loco citato leguntur: Hunc autem pandecten, inquit, propter copiam lectionis minutiore manu in senionibus quinquaginta tribus aestimavimus conscribendum, ut quod lectio copiosa tetendit, scripturae densitas [Col. 0116B] adunata contraheret. Copiosissima erat in editione Hieronymi lectio Scripturae propter distincta intervalla colorum et commatum: eam breviorem fecit et contractiorem Cassiodorus, cum et minutioribus characteribus litterarum, et adunatis partibus prius distinctis in unum veluti densum corpus contraxit. Infinita supersunt mss. exemplaria sacrorum Bibliorum, ubi versus, tam in Psalmis, quam in reliquis notis, tantum interpunctis distincti reperiuntur: sed rariora in quibus Psalmi, et praecipue libri Jobi, colis versuum sunt descripti; rarissimi autem codices illi sunt qui per cola et commata adhuc retinent descriptos libros Jobum nempe cum Psalmis Davidis, et operibus Salomonis. Quod igitur spectat distinctionem versuum in toto Canone [Col. 0116C] Hebraicae veritatis, eam mutuati sumus e vetustissimis monumentis, quorum ope destituti in Mosis voluminibus, Josue, Judicum, etc., nihil per cola versuum ibidem dividere nobis permisimus, sed tantum interpunctionibus ad versuum distinctionem adhibitis editionem nostram absolvimus prout licuit mediocritati nostrae.

Notandum vero cum primis, duo genera distinctionum, quae in versibus Jobi et psalmorum diximus usitata, in pluribus Hebraeis voluminibus mss. nondum esse obsoleta: nam quaecumque observavimus in Latinis libris de distinctione versuum nunc per cola, modo per cola et commata, eadem prorsus occurrunt in antiquis Hebraeorum monumentis, haud incuriose a nobis eruditionis causa perlustratis. Hebraica [Col. 0116D] Biblia mss. quae in Bibliotheca Oratorii Parisiensis asservantur, hisque litteris et numeris, BB. 33 notata sunt, non aliam agnoscunt versuum distinctionem in libris Jobi, Davidis, et Salomonis, quam quae a Massorethis praefinita est per puncta dicta Silouc, sive Soph Pasuc. At regia Hebraica sacrorum Bibliorum volumina mss. num. 5 et 6 eosdem libros descriptos retinent per cola versuum et commata, ita ut diceres exemplaria Canonis Latina ex illis Hebraeis expressa fuisse. Tanta namque reperitur inter utrosque codices affinitas et concordia, ut nobis saepius admirationi fuerit, quando cum Hebraeis comparabamus exemplaria Latina. Liber Job, attestante Hieronymo, prosa incipit, versu labitur, pedestri sermone finitur, [Col. 0117A] id est, a principio voluminis usque ad verba Job, ubi ait: Pereat dies, etc., prosa oratio est: ab illo autem commate usque ad finem libri versibus absolvitur, nempe usque ad haec verba, et ago poenitentiam in favilla et cinere. Parvum autem comma sive Capitulum quod remanet prosa oratione contexitur. Totum istud libri Job artificium religiose observatum videmus in regiis mss. Hebraeis jam laudatis totum item in exemplaribus Canonis Hebraicae veritatis, quem Latinum fecit Hieronymus. In eo tantum discrepabant, quod Hebraeorum versuum commata spatiis vacuis ab invicem separantur in eadem linea: quae commata sibi subjecta et subnexa reperiuntur in Latina versione, propter majorem verborum Latinorum copiam, qua proprietas hujus linguae completur. Res erit facilior intellectu, si hujus discriminis exempla proponamus. [Col. 0117B] Jobi itaque capite tertio talis est apud Hebraeos commatum distinctio in versibus. ** [Figure: [Hebrew Text] 1Kb] Jovad jom havaled bo valaela amar hora gaver.

Haec duo commata ejusdem versus in Latina versione sibi subnexa sunt, ut diximus, et hoc modo descripta:

Pereat dies in qua natus sum;
Et nox in qua dictum est: conceptus est homo:

Ita consequenter per totum Jobum, et in Hebraeis mss. codicibus, et in Latinis Canonis exemplaribus, cola versuum et commata descripta reperiuntur. Quorum distinctionem etsi in pluribus mss. codicibus minime observatam videamus, nullum propterea movere debent [Col. 0117C] exemplariorum tantae discrepantiae, quia inductae sunt a librariis et scriptoribus antiquis, qui nunc plures sententias conjungunt, nunc distrahunt, prout in calamum fluerent, et animus scriptoris, tum Hebraei, tum Latini, operi esset intentus, aut vagus; ut in magnis et diuturnis operibus fieri solet. Scriptor codicis Hebraei Oratoriani supra memorati integros versus continue descripsit in toto psalterio, nec ullam ibi observavit commatum distinctionem, quam tamen prosecutus est libro primo Paralipomenon, cum cap. XVI ejusdem libri psalmum CIV non segniter exscribere voluit. Idem esto judicium de scriptore Latino, ms. codicis Bibliorum, quem Colbertinae bibliothecae donarunt canonici Anicienses: is enim colis versuum distinxit priores octo vel decem psalmos Davidis, [Col. 0117D] reliquos vero sequentes descripsit absque simili colorum distinctione, interpunctionibus solummodo adhibitis in fine versuum. His addendae essent aliquot variantes distinctiones versuum interdum occurrentes in regiis Hebraeis codicibus, inque tribus exemplaribus Latinis Canonis Hebraicae veritatis nisi curioso lectori sufficerent quae praemisimus exempla ad causae explicationem.

Nunc si ad periodos, cola et commata ab Augustino observata in Epistolis Pauli redeamus, proclivis est atque expedita responsio, sanctissimum antistitem respexisse lib. IV de Doctrina Christiana, non ad distinctionem versuum usitatam in libris sacris, sed ad hagiographorum scriptorum eloquentiam, quam [Col. 0118A] ostendere studuit e contextu Epistolarum B. Pauli, ubi grammaticae artis distinctiones, ac leges elegantioris sermonis probantur retentae. Cola igitur et commata S. Augustini nihil hoc loco spirant praeter gradationem grammaticam, qua verba vel sensa connectuntur alterum ex altero, sicut Rom. V, III, ex tribulatione patientiam, ex patientia probationem, ex probatione spem connexam videmus: vel decus aliud orationis, quo post aliqua pronuntiantis voce singula finita, sequitur ambitus sive circuitus, quem appellant: grammaticorum et oratorum sunt ista cola et commata: Hieronymiana autem et in praefatiunculis S. Doctoris memorata, distinctiones sunt Scripturarum per membra divisae, quae numerum versuum constituunt in libris sacris. [Col. 0118B] Quas distinctiones versuum, nunc majores fuisse apud veteres Scriptores, nunc breviores supra dicebamus. Utrumque autem id distinctionum genus ab Hieronymo agnitum et usurpatum, ex ejusdem verbis breviter demonstrandum est. Versuum distinctio ab antiquo aevo usurpata in libris sacris, ea primum haud dubie recensenda est quae in editione Vulgata ante Hieronymum obtinebat: quaeque copiosior fuit caeteris omnibus divisionibus tam antiquis, quam hodiernis. Hac distinctione versuum partiti olim psalmi, duplo majorem habuere numerum versiculorum, vel interdum triplo majorem, quam nunc habent in Vulgata nostra Latina. Verbi causa psal. XIII juxta hodiernam divisionem decem versibus distinctus legitur, juxta antiquam divisionem in Psalterio Romano [Col. 0118C] duodecim habuit versus, vel tredecim, numerato titulo psalmi pro uno commate. In communi autem et veteri Latina translatione viginti quinque numerantur , aut viginti sex cum titulo. Istius copiosissimae divisionis versuum meminit Hieronymus, dum virgini eruditissimae Eustochio respondet prooemio in lib. XVI Commentariorum in Isaiam: Non parvam, inquit, mihi quaestiunculam delulisti, quod scilicet octo versus qui leguntur in Ecclesiis, et in Hebraico non habentur, tertii decimi psalmi, Apostolus usurparit, scribens ad Romanos: Sepulcrum patens est guttur eorum, linguis suis dolose agebant, venenum aspidum sub labiis eorum. Quorum os maledictione et amaritudine plenum est, veloces pedes eorum ad effundendum sanguinem. Contritio et infelicitas [Col. 0118D] in viis eorum, et viam pacis non cognoverunt; non est timor Dei ante oculos eorum. Quod cum audissem, quasi a fortissimo pugile percussus essem, coepi tacitus aestuare, et stuporem mentis vultus pallore signare, etc. Octo illi versus, qui tres tantum habent distinctiones in nostra Vulgata Latina, et in Romano Psalterio, hoc ordine et numero decurrunt in Psalterio S. Germani, veterem Vulgatam et complexo, et uncialibus, ut vocant, litteris aureis atque argenteis exarato:

Sepulcrum patens est guttur eorum,
Linguis suis dolose agebant;
Venenum aspidum sub labiis eorum
Quorum os maledictione et amaritudine plenum est.
Veloces pedes eorum ad effundendum sanguinem;
[Col. 0119A] Contritio et infelicitas in viis eorum
Et viam pacis non cognoverunt
Non est timor Dei ante oculos eorum.

In Ecclesiis Latinorum legebantur octo illi versus, teste Hieronymo, ac virgine Eustochio, in eorum quoque codicibus modo jam exhibito scribebantur cum totidem versuum distinctionibus, quae duplam vel triplam habent divisionem cum nostra hodierna comparatae. Eamdem versuum distinctionem numerosam agnoscit Hieronymus epistola ad Sunniam et Fretelam, ubi haec habet ad psal. XVII, 13: Grando et carbones ignis, etc. Et quaeritis cur Graecus istum versiculum secundo non habeat, interpositis duobus versibus. Sed sciendum quia de Hebraico, et Theodotionis editione in Septuaginta Interpretibus sub asterisco [Col. 0119B] additum sit. Ita est, Graecus contextus ad quem vetus antiqua Latina expressa est, non legebat in Grando et carbones ignis; post ista: Et Altissimus dedit vocem suam; sed semel tantum ante: Et intonuit de coelo Dominus. Unde illum versiculum cum asterisco reposuit Hieronymus in hunc modum:

Grando et carbones ignis.
Et intonuit de coelo Dominus:
Et Altissimus dedit vocem suam,
+ Grando et carbones ignis:

Tres ultimi versus hujus divisionis, unicum constituunt vers. XIV in Vulgata Latina. Unde colligas maximum discrimen quod intercidit inter hodiernam, et inter antiquissimam distinctionem versuum, in libris sacris usurpatam primis fidei temporibus. De [Col. 0119C] numerosa hac versuum divisione consulatur adhuc Hieronymus in C. XXI Ezech., in C. LXIII Isaiae, et aliis innumeris locis, quorum recitationi indulgere non juvat, eo quod jam allata testimonia lectori studioso satis esse credidimus. Unum superest, ut nonnulla vestigia hodiernae distinctionis versuum ostendamus existere apud Hieronymum, quod supra me facturum promisi. Sciendum igitur verba Jobi cap. XLII, vers. VI, quibus poenitentiam suam praedicat, unum efficere versum apud S. Hieronymum, ut unum dicimus juxta hodiernam versiculorum divisionem, a Massorethis mutuatam. Nam postquam monuerat praefatione in librum Job ex Hebraeo conversum, hexametris versibus ipsum decurrere apud Hebraeos, a verbis scilicet Job, in quibus ait, Pereat dies, etc., [Col. 0119D] usque ad eum locum, ubi ante finem voluminis scriptum est: Idcirco ipse me reprehendo, et ago poenitentiam in favilla et cinere: subdidit statim: A supradicto autem versu usque ad finem libri, parvum comma quod remanet, prosa oratione contexitur. Ubi duo observari velim, primum eamdem distinctionem, et eamdem unius versus continentiam in supradictis verbis Job, usurpatam fuisse ab Hieronymo, quae in Vulgata hodierna versuum distinctione usu recepta est: unde sequitur nonnulla hodiernae distinctionis vestigia apparere apud Hieronymum. Deinde comma ab eodem S. Doctore vocatum hoc loco non esse promiscue accipiendum cum colis et commatibus versuum, de quorum divisionibus in hoc articulo [Col. 0120A] disputatur: quia comma quod remanet a supradicto versu Jobi usque ad finem libri, integrum est capitulum, plurimis constans sententiis, id est plurimis versibus, et versuum commatibus. Comma itaque hic loci dictum, idem est quod apud Origenem ac caeteros Graeciae tractatores. Aliud vestigium hodiernae distinctionis versuum putabam me invenisse lib. I Commentariorum Hieronymi in Danielem C. III de illis enim verbis, Benedicite sancti et humiles corde Domino, laudate et superexaltate eum in saecula, ita disserit S. Hieronymus: Humilitatem cordis habere, et praesens versiculus docet, etc. At inspectis diligenter mss. codicibus Commentariorum in Danielem, fidem nullam esse deprehendi in editis libris: ita enim textum praedictum Danielis describunt, [Col. 0120B] ac si integrum vers. 87 C. III recitaret, et commentariis illustraret Hieronymus, cum certum sit mediam tantum partem versiculi nostri positam ab eo fuisse et expositam in suis Commentariis, istam nempe: Benedicite sancti et humiles corde Domino. Et hoc est, quod Hieronymus vocat praesentem versiculum, juxta antiquam, et non juxta hodiernam distinctionem versuum. Ad alia proinde exempla divertendum nobis est. In Ps. CXVIII duplicem distinctionem versuum usitatam fuisse apud veteres discimus e vetustissimis monumentis, ex Hieronymi epistolis non paucis, et egregio Augustini Speculo. Monumenta vetustissima ista sunt: Psalterium S. Germani toties laudatum, et exemplaria tria Canonis Hebraicae veritatis, ubi Psal. CXVIII sedecim habet [Col. 0120C] versus sub unaquaque littera alphabeti Hebraici, qui sic describuntur in Vulgata veteri, quam continet Psalterium ante nuncupatum S. Germani:

.

BEATI IMMACULATI IN VIA,
QUI AMBULANT IN LEGE DOMINI;
BEATI QUI SCRUTANTUR TESTIMONIA EJUS
IN TOTO CORDE EXQUIRUNT EUM, etc.:
quae eodem modo leguntur in illo exemplari vetustissimo Psalmorum. In Canonis exemplaribus idem numerus versuum, sed paulo aliter descriptus:

ALEPH.

Beati immaculati in via,
   qui ambulant in lege Domini.
Beati qui custodiunt testimonia ejus;
   in toto corde exquirunt eum.
[Col. 0120D] Non enim qui operantur iniquitatem,
   in viis ejus ambulaverunt.
Tu mandasti praecepta tua
   custodiri nimis.
Utinam dirigantur viae meae
   ad custodienda praecepta tua.
Tunc non confundar,
   cum respexero ad omnia mandata tua.
Confitebor tibi in directione cordis,
   cum didicero judicia justitiae tuae.
Praecepta tua custodiam,
   ne derelinquas me nimis.


BETH.

In quo corrigit juvenior, etc.

Haec erat numerosa versuum distinctio in Ps. CXVIII, quae e Vulgata antiqua versione Latina in novam S. Hieronymi translationem illico derivata est, uti [Col. 0121A] res est in promptu ex Speculo S. Augustini, qui hujus psalmi versus quamplurimos citavit, et eorum numerum determinat, dicens duos esse versus ab illis verbis: Praecepta tua non sum oblitus, usque ad ista quae leguntur vers. 85: Foderunt mihi superbi foveas, quae non erant juxta legem tuam. Totidem etiam ab his usque ad ea: Paulo minus consummaverunt me in terra, etc., numeri ergo versuum, quos assignat Augustinus, saepius iterando: Et post duos versus: Et post septem versus, etc., perfecte quadrant ad distinctionem jam dictam, usitatam in veteribus Ecclesiarum monumentis, quae sedecim versuum divisiones exhibent ad singula Alphabeti Hebraici elementa. Alii mss. codices Psalmorum antiquissimi quamplures ac optimae notae, octo tantum versus [Col. 0121B] habent ascriptos sub singulis litteris Hebraicis, tam in veteri editione juxta LXX Interpretes, quam in nova Hieronymiana ex Hebraeis voluminibus prognata. Ita Psalterium triplex S. Hieronymi in codice vetustissimo Carnutensi descriptum per tres columellas sibi invicem oppositas, ad similitudinem Tetraplorum et Hexaplorum Origenis. Itaque quoque aliud triplex Psalterium bibliothecae Sorbonicae, quod Graecam LXX Seniorum editionem, Latinis tamen scriptam elementis, curiosissime retinet cum Psalterio Romano et translatione Hieronymi Hebraica. Sic denique Vaticani, Regii, Colbertini, San-Germanenses, et alii innumeri codices mss. Psalmorum, in quibus exstat editio nova Hieronymi, aut vetus juxta Septuaginta Interpretes. Per cola versuum, sive per [Col. 0121C] octonos versus descripti sunt universi codices illi, secundum hodiernam versuum distinctionem et enumerationem in psalmo centesimo decimo octavo, de quo Hieronymus ad Paulam Urbicam: Studiosissime perquisisti, quid sibi velint Hebraeae litterae, quae psalmo quem legebamus, videbantur insertae. Respondi secundum ordinem litterarum eum esse compositum, quod videlicet ex prima littera, quae apud eos vocatur ALEPH, octo versus inciperent, rursus ex sequenti BETH, totidem versus exordium sumerent, ac postea ex GIMEL idem numerus compleretur, atque ita usque ad TAU, quae apud eos extrema littera est, psalmum esse conscriptum, etc. Eamdem versuum distinctionem seqnuntur Hilarius et Ambrosius in suis ad psalm. CXVIII commentariis: unde manifestum nobis est, non solum [Col. 0121D] apud Hieronymum, sed apud alios etiam Ecclesiae doctores et antiquissimos scriptores nonnulla exstare vestigia hodiernae versuum divisionis et enumerationis. Idem intellige de ultima sectione Proverbiorum, quod de Psal. CXVIII: nam apud Hieronymum illa quae laudes mulieris fortis prosequitur, viginti duobus constat versibus juxta numerum litterarum Hebraicarum: Proverbia quoque Salomonis, inquit Hieronymus epistola jam laudata, extremum claudit Alphabetum, quod tetrametro iambico supputatur ab eo loco, in quo ait: Mulierem fortem quis inveniet? In exemplaribus autem Canonis, inque vetustissimis aliquot aliis mss. codicibus, numerantur in illa sectione, non tantum 22 versus, sed 44, [Col. 0122A] quia per cola et commata descriptum ibi legitur ultimum alphabetum:

Mulierem fortem quis inveniet?
   procul et de ultimis finibus pretium ejus.
Confidit in ea cor viri sui,
   et spoliis non indigebit, etc.
Hinc colligas duplicem fuisse in vetustissimis monumentis versuum distinctionem, utramque vero agnitam fuisse et usurpatam ab antiquioribus Ecclesiasticis scriptoribus. Apud Augustinum usu semper receptam eam invenies, quae sit per cola et commata: apud Hieronymum vero, nunc eamdem, nunc diversam juxta qualitatem singularum partium Scripturae divinae. In metricis compositionibus, quae numeros habent astrictos secundum seriem Hebraeorum [Col. 0122B] elementorum, eam fere semper distinctionem versuum usurpavit, quam nos hodie sequimur in Vulgata Latina: in caeteris autem libris, ut supra diximus, numerat Bibliorum versus juxta copiosissimam eorum distinctionem suo tempore receptam in Ecclesiis, id est, receptam in veteri Vulgata, quae manibus Latinorum terebatur. Quorum versiculorum antequam varios indices proponamus, haud otiosum fuerit nonnullas subjicere distinctiones usitatas in novo Testamento. Quaedam igitur fragmenta mss. Evangelii secundum Lucam mihi communicavit clarissimus vir F. Desmares, in quibus superest distinctio antiqua versuum, ut et antiqua versio Latina, litteris uncialibus descripta in pervetustis membranis. Luc. V, 18, hoc modo scriptum legimus: ET [Col. 0122C] ECCE VIRI POTENTES IN LECTO CIRCUMFEREBANT HOMINEM QUI ERAT PARALYTICUS: ET QUAEREBANT EUM INFERRE ET PONERE ANTE EUM ET NON INVENIENTES, etc. Duos ibi versus distinxit scriptor illius codicis, notando punctum supernum ad finem singulorum, nec aliam distinctionem versuum in illo ms. exemplari adhibitam perspexi. In alio autem fragmento ejusdem Evangelii, plena est versuum divisio, atque distinctio commatum per intervalla:

ET ECCE EXEUNTES
   DUO EX DISCIPULIS JESU
IBANT IPSA DIE
   IN CASTELLUM
QUOD ERAT IN SPATIO
   STADIORUM SEXAGINTA [Col. 0122D] AB HIERUSALEM
NOMINE EMMAUS.

Quatuor hi versus antiquae distinctionis, unicum constituunt in nostra Vulgata Latina Luc. XXIV, 13. Tanta igitur erit distantia numerorum in versibus Biblicis apud nos et apud Antiquos, quanta est unius partis ad quatuor partes. Quare neminem moveant adeo dissonantes numeri versuum, qui hodie supputantur in sacris voluminibus, cum illis versuum enumerationibus, quae leguntur in veteribus Bibliorum sacrorum exemplaribus manuscriptis, Graecis atque Latinis: Incredibile visum est nupero scriptori critico, in solo Jobi volumine defuisse septingentos vel octingentos versus ante editionem ejusdem libri, [Col. 0123A] quam sub asteriscis et obelis edidit Hieronymus: at si fuisset mediocriter versatus in antiquis versuum distinctionibus, judiciumque de illis fecisset ex vetustissimis exemplaribus divinorum voluminum, et non ex propria praesumptione, ineptam pervidisset conjecturam suam, qua sollicitare voluit germanam lectionem praefationis Hieronymi in librum Job, et hoc modo adulterandam: Septuaginta, vel octoginta versus desunt: pro septingentis, septuaginta, vel pro octingentis, octoginta. Qualis restitutor lectionum Hieronymianarum! Utinam abscindantur qui vos conturbant.

Plura praetermisimus, ne nimia longitudo molesta sit lectori, et quod prodest scriptoris exercitationi, noceat corporis ipsius valetudini. Ad manifestandas [Col. 0123B] igitur versuum Biblicorum quaslibet distinctiones, antiquas ac recentiores, numerum versuum, quem singuli divinarum Scripturarum libri continent, in tetraplis exhibemus, ut sic uno intuitu diversas hujusmodi distinctiones quilibet studiosus liquido habeat perspectas, neque deinceps uniuscujusque critici errores sequi cogatur.
[Figure: [Table] 12Kb]

Liber Judith, quae non est in Canone Hebraeorum, habet versus 1300 juxta antiquam distinctionem; 1100 in codicibus versionis Hieronymi; et 1700 apud Nicephorum Constantinopolitanum. Tobias autem habet versus 1000 in antiqua divisione, et apud Nicephorum 800, alibi omittuntur. In Novo Testamento diversae quidem sunt versuum enumerationes, sed minor est inter indices distantia, quam sit in libris veteris Instrumenti, quod subjecta tetrapla docebunt.
[Col. 0124A] [Figure: [Table] 10Kb]

Primam versuum enumerationem, quam vocamus antiquam ante Hieronymum, mutuati sumus ex vetustissimo Catalogo codicis ms. San-Germanensis, qui complectitur Epistolas Pauli Graece ac Latine, litterisque uncialibus exaratas. Scriptor hujus libri [Col. 0124C] adtexuit in fine ante Epistolam ad Hebraeos Catalogum omnium divinorum librorum veteris ac novi Testamenti, annotans e regione numerum versuum uniuscujusque voluminis. Praetermisit nihilominus V. T. nonnullos libros, et epistolas aliquot Pauli apostoli. Hunc nos defectum suis locis notavimus hoc modo, omittuntur hic, supple versus libri, qui non recensentur in pervetusto illo indice sacrorum Bibliorum. Sub nomine Barnabae, versus Epistolae ad Hebraeos videtur enumerasse: neque vero mente adeo vagus credendus est, ut Epistolam quam ob oculos habebat, dum Catalogum describeret, incuriose omnino praetermitteret. Doctorum tamen hic adsit judicium. Versus singulorum librorum numerat, prout inveniebantur distincti in antiqua versione [Col. 0124D] Latina usu recepta ante Hieronymum. Quod manifeste probari potest ex unico libro Job, quem dicit continere versus mille sexcentos. Ubi advertas velim Job antequam apud Graecos cum asteriscis restitueretur ab Origene, habuisse versus sive 160. Restitutus vero habebat versus 2200, id est, sexcentos supra numerum praecedentem. Consule testimonia veterum Scriptorum posita in fronte ejusdem libri Job, a nobis editi, cum asteriscis et obelis, II parte hujus divinae Bibliothecae. Secundam versuum enumerationem invenimus in mss. codicibus versionis Hieronymianae, eumque numerum hic in tetraplis nostris proposuimus sicut exstat in illis exemplaribus vetustissimis. Errores igitur hujusmodi [Col. 0125A] numerorum, quotquot sunt, penes antiquos erunt librarios, et exscriptores imperitos. Porro tertium Canonem librorum sacrorum cum numero versuum singulis libris annotato, Nicephori patriarchae constantinopolitani esse diximus. Hunc edidit nobis eruditissimus P. Pithoeus in opusculo de Latinis SS. Bibliorum interpretibus, quo curiosus lector se amandari patietur. Indicem denique columnae quartae e Graecis exemplaribus deprompsit ante nos Robertus Stephanus, in quo si quid difficultatis emerserit, recurrere debes ad editionem Graecam novi testamenti, elegantissimis typis ab eodem scriptore adornatam.

Injuriam nobiscum expostulare possent studiosi lectores, si dissimularem silentio errores nuperi [Col. 0125B] critici scriptoris, qui pro more suis indulgens conjecturis multa statuit de versuum Biblicorum distinctionibus ac numero, in quibus nulla est veritas: dumque aliena saepius nititur emendare vitia, ostendit sua. Putavit vir multae lectionis veteres scriptores versus appellasse quascumque distinctiones contextus librorum, quas nos Gallico sermone vocamus lignes; Graeci autem . Lineas vero vocabulorum certo numero fuisse praefinitas; ita ut ex numero versuum in fine librorum annotato, facile sciretur quot essent dictiones in singulis libris. Denique Augustinum frequenter meminisse in speculo hujusmodi versuum, et ex nonnullis ab eo recitatis colligi posse, unumquemque versum sex tantum habuisse dictiones. Ita docuit criticus auctor, qui secum exortam [Col. 0125C] divinarum scripturarum peritiam apud catholicos sibi gratulatur, ac secum aliquando prorsus exstinguendam pertimescit. Sed vanitatem hujus opinionis ostendere in promptu nobis est ex uno Ruth volumine, quod magna curiositate totum perlegens in plurimis mss. codicibus, numeravi lineas, et singulas dictiones, ut judicium haberem de falsis observationibus viri supradicti. Eam vero rem expendere, et dictiones enumerare volui in libro Ruth, quod ipse brevitate sua sit accommodatior nostro consilio, eumdemque habeat numerum versuum in codicibus mss. vetustissimis annotatum ad finem. Liber Ruth in ms. Regio Bibliorum sacrorum codice num. 3563, descriptus in duabus columnis minutiore manu sive caractere, habet lineas 335; singulae columnae complectuntur [Col. 0125D] lineas 42; lineae vero tres interdum habent dictiones, nonnullae quatuor integras cum dimidiata dictione, aliquando quinque, vel sex, vel septem. Colbertinus ms. num. 157 librum Ruth integrum describit 216 lineis. In columnis ejus lineae 43 numerantur. Lineae quinque habent dictiones, aut 6, aut 7, cum aliquot syllabis, vel etiam 8. Alter Colbertinus num. 74 totum librum Ruth absolvit 363 lineis. Columnae habent 30 lineas; lineae continent nunc duas dictiones aut tres; alibi tres cum dimidia, nunc quatuor vel quinque. Codex Bibliorum San-Germanensis ante octingentos annos in membranis exaratus, notatusque num. 3, lineas habet in toto Ruth volumine tantum 243; columnae continent 55 lineas; lineae 4, 5, 6, 7, vel 8 dictiones, integras [Col. 0126A] aliquando, nonnumquam in fine sectas et imperfectas. His adjungendus Biblicus codex Corbeiensis ejusdem aetatis cum superiori, in quo Ruth habet lineas 218. In columnis singulis lineae sunt 45, et in lineis dictiones 4, 5, 6, 7, vel 8, ut leguntur in praecedentibus mss. codicibus. Nunc si meminerimus librum Ruth apud antiquos scriptores ecclesiasticos habuisse tantum versus 250, tam in antiqua divisione ante Hieronymum, quam in codicibus Hieronymianae versionis, quis aequanimiter feret tot tantosque errores nuperae criticae veteris Testamenti, quae multis studiosis hominibus impune fucum facit in rebus nunc levioris, nunc gravissimi momenti. Falsum est veteres appellasse versus quascumque lineas scripturae; falsum quoque illas lineas constare sex dictionibus, [Col. 0126B] falsissimum denique ex adnotato numero versuum innotuisse lectoribus, quot essent dictiones in singulis libris. Quinque antiquissima monumenta a nobis citata, nec pares habent lineas, nec aequalem dictionum numerum in lineis, nec similem in toto libro linearum numerum: etsi pro libro Ruth aequalis in eis annotatus sit versuum numerus in fine ejusdem voluminis, nempe versus 250. Proferat in medium criticus noster, si tamen potuerit, vetustissimum aliquod exemplar Bibliorum, in quo aequalis sit numerus versuum annotatus in fine, cum numero linearum, quibus illud exemplar descriptum est. Ostendat iterum singulas lineas in illo exemplari habere sex tantum dictiones, et ex eo dictionum numero ita circumscripto, statim agnosci quot [Col. 0126C] sint dictiones in tali, vel tali libro. Si hoc fecerit, erit nobis magnus Apollo, et ego criticorum abortivus proferam in medium sexcenta volumina, quae fidem excludant eruditi hujus viri.

IV. In hoc praesenti articulo breviter quaerimus an sint metra in Scripturis sacris, ac praecipue in Psalmis Davidis? famosissima quidem quaestio, sed apud eos dumtaxat, qui rudes sunt in lingua sancta, nec solvendae huic difficultati ex se pares inveniuntur. Nam inter doctiores et exercitatos in libris sacris haud ambigitur metricam esse in Canticis Bibliorum compositionem. Id Philo Judaeorum disertissimus, et sapientissimus Josephus expresse docuerunt. Et post vernaculos illos Judaeorum scriptores idem quoque attestati sunt Origenes, Eusebius, Ambrosius, [Col. 0126D] et Hieronymus cum innumeris aliis recentioris aevi auctoribus ecclesiasticis, cumque eruditissimo scholiaste Canonis Hebraicae veritatis, qui diserte eamdem sententiam tuetur in suis Quaestionibus Hebraicis ad c. 23 libri posterioris Samuelis: Haec sunt verba David novissima. Novissima sunt, inquit scholiastes, quia post Psalterium et caetera metra, hoc composuisse metrum dicitur, in quo ait: Dixit David filius Isai. Dixit vir, cui constituta est scala Christo Dei Jacob. Non solum metra agnoscit in Psalterio Davidis, et in caeteris ejus Canticis, sed metricam insuper compositionem et melodiam Davidicam observat in supradictis verbis Scripturae, a versu primo capitis XXIII lib. II Regum ad octavum usque versum. [Col. 0127A] Quae si quis curiosius perscrutatus fuerit, facile discedet a sententia quorumdam neotericorum existimantium metra non esse in libris sacris, quia illud edocti sunt abs novis prudentibus, quorum nomina taceo, ne quemquam laedere videar. Fuit siquidem, inquit non nemo, communis antiquorum opinio plures Scripturae partes maximeque Psalterium, et omnia ferme Cantica, versibus constare. Verum cum huic opinioni refragentur nonnulli recentiores, qui Psalmos Davidicos carminis vocabulo insigniunt, ita explicari possunt, ut eorum dictionem non tam vinctam pedibus, quam grandem, patheticam, atque ad cantum accommodatam esse significent. Falluntur qui ita scripserunt, non possunt explicari hoc modo scriptores veteres, qui Psalmos Davidicos carminis vocabulo insigniunt. [Col. 0127B] Nisi forte dixeris apud Josephum lib. II Antiqq. capite ultimo, hexametro versu composuit, idem esse quod sermone grandi et pathetica dictione laudes Dei cecinit. Apud Philonem similiter, et apud Hieronymum versus tremetro, et tetrametro iambico constantes, explicabuntur per grandem et patheticam dictionem, si fides habeatur supra memoratis observationibus. Non sic illudamus simplicitati lectorum, ne in nos chartis illudant scriptores periti. Vera est ergo Antiquorum opinio de metris ac carminibus Scripturarum, quorum utique ratio carminum non ab aliquo nesciente, sed ab Hebraeorum eruditissimis discenda est, et sedulo inquirenda. Doceat te R. Asarias libri Meor anaim nuncupati parte 3, cap. 60: Sine dubio esse [Col. 0127C] mensuras et proportiones certas Canticorum sacrorum, sed illas non consistere in numero motionum (id est syllabarum) vel pedum perfectorum, aut imperfectorum, juxta formam carminum hodiernorum, sed in numero rerum et illarum partium, subjecti scilicet, praedicati, et ejus quod illa inter se copulat in unaquaque sententia et enuntiatione, sive, in unoquoque versu. Sic est versus duabus mensuris seu propositionis partibus constans, quibus si secundus accedat, fiunt quatuor (partes sive mensurae). Alius qui constat ex tribus mensuris, quibus si alter accedat versus, fiunt sex mensurae seu partes. Exempli gratia, in Cantico Mosis Exod XV, 6: [Figure: [Hebrew Text] 1Kb] (jeminecha Adonai) est unus versus, duobus constans terminis: [Figure: [Hebrew Text] 1Kb] (nedari bakkoahh) est ei similis et cohaerens, qui juncti faciunt [Col. 0127D] quatuor, id est, tetrametrum, etc. Alia exempla ex Canticis sacris proponit Asarias, quibus probat illa cantica constare tetrametris vel hexametris, id est, quatuor vel sex partibus, quas terminos vocat. At haec videsis apud Joannem Buxtorfium filium, in Mantissa aliquot dissertationum ad finem libri Cozri.

V. Nullam apud eruditos quaestionem esse dixi, an sint nonnullae partes in sacra Scriptura, quae constent aliqua metrica compositione. Id enim negare contra unanimem consensum celebratissimorum omnium veterum scriptorum, non sapere esset, ut oportet, sed gratis ineptire. Constans igitur sententia est virorum doctorum, metricam esse in aliquot libris sacris artem [Col. 0128A] et compositionem. Sed valde celebris haec est quaestio: Quaenam veteris Poeseos sacrae olim fuerit ratio? Tantis namque difficultatibus obsita est, ut vix certi aliquid de ea possit haberi. Et, si quamplures studiosos audiamus, tantum abest, ut quae Josephus, Philo, Eusebius, Hieronymus, Theodoretus, et Isidorus de carminibus Bibliorum scripserunt, rem obscuram illustriorem reddiderint, et lectoribus satisfecerint, quin potius incertos magis et perplexos animos eorum reddiderint: quia id, quod illi tradiderunt, nuspiam invenire potuerunt. Unde vel aliter verba eorum esse intelligenda volunt et exponenda, vel fumos lectoribus vendidisse, et nimis audacter de rebus non satis cognitis atque perspectis eos pronuntiasse. Hujusmodi expostulationes ab Hieronymo amovere [Col. 0128B] decrevimus, eumque non fumorum venditorem, sed Scripturarum divinarum consultissimum interpretem ostendere conabimur. Quae res prospere ut nobis eveniat, loca prius proponenda sunt, in quibus fumos vendidisse Hieronymum, conqueritur Buxtorfius nomine aliorum studiosorum. Praefatione igitur in Chronica Eusebii Caesariensis de interpretationis difficultate disserens Hieronymus, haec de metuis Scripturarum obiter observat: Denique quid Psalterio canorius, quod in morem nostri Flacci et Graeci Pindari nunc iambo currit, nunc Alcaico personat, nunc Sapphico tumet, nunc semipede ingreditur? Quid Deuteronomii et Isaiae cantico pulchrius? Quid Salomone gravius? Quid perfectius Job? Quae omnia Hexametris et Pentametris versibus, ut Josephus et Origenes scribunt, [Col. 0128C] apud suos composita decurrunt. Haec cum Graece legimus, aliud quiddam sonant; cum Latine, penitus non haerent. Non insolens est Hieronymo vulgares primum opiniones sequi, et postea ab illis discedere cum unicuique rei debitum tempus impertire licuit, de hac inconstantia lectorem ipse suum praemonuit, dum nomen [Figure: [Hebrew Text] 1Kb] Daphca interpretaretur epist. 127, mansione 9: Hoc nomen, inquit, apud Hebraeos , id est, pulsatio dicitur, juxta quod et Dominus ait: Pulsate, et aperietur vobis. In libro autem Hebraicorum nominum, adhaesionem, retentionemque transtulimus, quod lectorem turbare non debet, nec putet nos dissonantia scribere. Ibi enim, juxta hoc quod vulgo habetur, edidimus, si medium verbum scribatur per BETH litteram: hic autem in Hebraico volumine [Col. 0128D] scriptum reperi per PHE, quod elementum magis pulsationem quam glutinum sonat . . . Prudentem studiosumque lectorem rogatum velim, ut sciat me vertere nomina juxta Hebraicam veritatem. Alioquin in Graecis et Latinis codicibus, praeter pauca, omnia corrupta reperimus, et miror quosdam eruditos et ecclesiasticos viros ea voluisse transferre, quae in Hebraico non habentur, etc. Istius admonitionis mox recordari oportebit: quia canticum Deuteronomii, quod Josephum et Origenem supra secutus versu hexametro compositum voluit, iambico tetrametro constare testificatur epist. 155, ad Paulam Urbicam, in qua de Psalmis et caeteris metricis compositionibus sat abunde disputavit: Ac priusquam de singulis disseram, [Col. 0129A] ait, scire debes quatuor Psalmos secundum ordinem Hebraeorum incipere elementorum, centesimum decimum et centesimum undecimum, et hunc de quo nunc scribimus, et centesimum quadragesimum quartum. Verum debes scire in prioribus psalmis, singulis litteris singulos versiculos, qui trimetro iambico constant, esse subnexos: inferiores vero tetrametro iambico constare, sicuti et Deuteronomii Canticum scriptum est. In centesimo decimo octavo psalmo, singulas litteras octoni versus sequuntur. In centesimo quadragesimo quarto; singulis litteris singuli versus deputantur. Sunt qui et alios hoc ordine putant incipere, sed falsa eorum opinio est. Habes et in Lamentationibus Jeremiae quatuor alphabeta, e quibus duo prima quasi Sapphico metro scripta sunt: quia tres versiculos qui sibi connexi sunt, [Col. 0129B] et ab una tantum littera incipiunt, Heroici comma concludit, Tertium vero alphabetum trimetro scriptum est, et a ternis litteris, sed eisdem terni versus incipiunt. Quartum alphabetum simile est primo et secundo. Proverbia quoque Salomonis extremum claudit alphabetum, quod tetrametro iambico supputatur, ab eo loco, in quo ait: Mulierem fortem quis inveniet? Opera Salomonis et Canticum Deuteronomii, quae hexametris et pentametris apud suos composita decurrere docuit praefatione in Chronica Eusebii, hic ad Paulam scribens, asserit tetrametro iambico eadem opuscula constare. Melius sibi constat in versibus Jobi, ait enim praefatione in eumdem librum: A principio itaque voluminis usque ad verba Job, apud Hebraeos prosa oratio est. Porro a verbis Job, in quibus ait: Pereat dies, in qua [Col. 0129C] natus sum, etc., usque ad eum locum, ubi ante finem voluminis scriptum est: Idcirco ipse me reprehendo, etc., hexametri versus sunt, dactylo, spondaeoque currentes, et propter linguae idioma, crebro recipiendos et alios pedes, non earumdem syllabarum, sed eorumdem temporum. Interdum quoque rythmus ipse dulcis et tinnulus fertur numeris lege metri solutis: quod metrici magis quam simplex lector, intelligunt. . . . . . . . Quod si cui videtur incredulum, metra scilicet esse apud Hebraeos, et in morem Flacci, Graecique Pindari, Alcaei et Sappho, vel Psalterium, vel Lamentationes Jeremiae, vel omnia ferme Scripturarum Cantica comprehendi, legat Philonem, Josephum, Origenem, Caesariensem Eusebium, et eorum testimonio me verum dicere comprobabit. Psalmographum quoque Davidem nostrum [Col. 0129D] aemulum objicit Graecis Latinisque poetis, in epistola ad Paulinum scripta de omnibus divinae Historiae libris; David Simonides noster, inquit, Pindarus, et Alcaeus, Flaccus quoque, Catullus atque Serenus, Christum lyra personat, et in decachordo Psalterio ab inferis excitat resurgentem. Quod genus carminis lyrici conceptis verbis iterum praedicat lib. IX Commentariorum in cap. XXX. Ezechielis prophetae: Sed in Psalmis facilis responsio est, carmen esse Lyricum, et in hujusmodi opere non quaeri ordinem historiae, sed factorum carmina singulorum. Praefatione demum in Jeremiam quadruplicis alphabeti, et mensurae metri mentionem fecit his verbis: Unde in Juda tantum, et in Benjamin prophetavit, et civitatis suae ruinas quadruplici [Col. 0130A] planxit alphabeto, quod nos mensurae metri versibusque reddidimus. Haec sunt loca celebriora, ut puto, in quibus et suam, et praecessorum suorum opinionem circa metra sacrorum Bibliorum declaravit Hieronymus. Quae si eodem spiritu quo scripta sunt, a nobis explicata proponi potuissent, validissime injuriam fumorum prius impactam defendere ab Hieronymo non desperarem. Sed vereor, ne rei difficultate superatus, post Hieronymi susceptam expositionem clamare cum eo compellar: Ignosce, lector, difficultati, et veniam tribue pauperi intelligentiae. Per fenestras enim obliquas, et in modum retis factas, et quae semper clausae sunt, oculum intromittimus, varia genera carminum in libris sacris rimari tentantes. Operae tamen pretium sit vel illud conari ad absolutionem [Col. 0130B] Prolegomenorum nostrorum, quae non alio consilio adornata sunt, quam in elucidationem et defensionem maximi Scripturarum interpretis. Ejus igitur sententiam de metris et versibus divinorum voluminum ut manifestam faciamus, ad tres aut quatuor carminum species revocanda videntur recitata superius testimonia. Nam primum in libro Job versus hexametros, dactylo spondaeoque currentes agnoscit sanctus Doctor. In Psalmis autem trimetra et tetrametra iambica, ut in Cantico Deuteronomii, quod tetrametro iambico constare pronuntiat, quamvis alias hexametro versu dixisset compositum. Lamentationes denique quasi versu Sapphico asserit scriptas, propter comma heroici, quod tres versiculos sibi connexos concludit. Quodque ait de Lamentationibus [Col. 0130C] quasi Sapphico versu conscriptis, idem intelligendum et de aliis carminum speciebus. Neque vero Graecorum ac Latinorum hexametris et pentametris pedes omnino similes pateretur idioma Hebraicum, quo libri sacri conditi sunt ab hagiographis auctoribus. Quare cum audis hexametra et pentametra, similitudinem quamdam Heroicorum versuum intelligere debes, et sic in caeteris metrorum generibus, iambico et Alcaico, quibus currere ac personare Psalterium dicitur apud Hieronymum. Ergo Carmina heroica elegiaca et lyrica in Scripturis sacris, non eadem sunt cum Graecis aut Latinis metris, sed illorum metrorum instar: quas tamen imagines versuum ac similitudines supra omnes Pindaricos longe modos, Flaccicos, Horatianos et Homericos praestare nullus [Col. 0130D] dubitet. Sed novis modo experimentis propositum nostrum exsequamur, a libro Job initium sumentes similitudinis illius metricae, quam in libris sacris exstare diximus, Jobi versus cap. III hoc modo incipiunt in veteribus Hebraeis exemplaribus: [Figure: [Hebrew Text] 2Kb] Quae verba ita legi possunt juxta morem antiquorum Hebraeorum, et tempore sancti Hieronymi receptum:

Jobed jom havaled bo valaela amar hora gaber.
   Ajom ahu jehi hosach al-jadrasu Eloa mimmaal
val-thophaa alav nara.
[Col. 0131A] Latine autem reddita sunt hoc ordine in Exemplaribus Canonis Hebraicae veritatis:

Pereat dies, in qua natus sum,
   et nox in qua dictum est: conceptus est homo.
   Dies ille vertatur in tenebras,
   non requirat eum Deus desuper,
   et non illustret lumine.

Non mireris quod in tertia voce prioris versus pulverem havaled, pro Hebraeo [Figure: [Hebrew Text] 1Kb] hanc enim, teste Hieronymo, consuetudinem habebant veteres Hebraei, ut aleph legerent per he: et he per aleph. Unde ipse libro Quaestionum Hebraicarum in Genesim: Nec mirandum, quare cum apud Graecos et nos A littera videatur addita (in nomine Abram) nos HE litteram Hebraeam additam dixerimus: idioma enim linguae illius est per HE quidem scribere, sed per A legere: sicut [Col. 0131B] econtrario A litteram saepe per HE pronuntiant. Notandum etiam me Hieronymi auctoritate ductum legisse gabor pro hodierno gaver, et Hosach pro choscech. Nam epistola ad Evagrium de Melchisedeco scribens, Hebraeum [Figure: [Hebrew Text] 1Kb] , Salim, vel Salem indiscriminatim legi docet: Non refert, inquit, utrum Salem, an Salim nominetur, cum vocalibus in medio litteris perraro utantur Hebraei, et pro voluntate lectorum, atque veritate regionum, eadem verba diversis sonis atque accentibus proferantur. Litteram [Figure: [Hebrew Text] 1Kb] , Heth, lego etiam per H majusculam, ad distinctionem simplicis [Figure: [Hebrew Text] 1Kb] , he: quod observatum quoque legimus in appendicula Canonis Hebraicae veritatis, quam consuli velim cum scholiis ad finem ejus appositis. Ex praemissa sic antiqua lectione Hebraicorum verborum, haud impossibile [Col. 0131C] erit Hieronymi causam obtinere adversus iniquos reprehensores, qui in condemnationem vocant quidquid a saliva propria viderint discrepare. Versus igitur libri Job aliqualem speciem hexametri praeferunt in dictionibus quibus constant: nam in priori versu, verbi gratia, dactyli pedes spondaeique decurrunt, nec absurde instituitur aliqualis comparatio inter versum primum Aeneidos et istum Jobi versiculum Hebraeum.

Jobed jom havaled bo valaela amar hora gaber
Arma virumque cano Trojae qui primus ab oris.

In Hebraeo versu Jobi tot sunt syllabae, quot sunt in versu latino Maronis: caesum item perfecte convenit inter utrumque, et si dactyli non consonant, nec in syllabis brevibus, nec in numero pedum, [Col. 0131D] nonnullae tamen sunt voces constantes tribus syllabis, quae vicem supplent dactylorum Graecorum et Latinorum. Praeterea versus Hebraeus similem habet sonum, sive rythmum, ut Gallice dicunt, in fine commatum: quia utrumque comma terminatur in o, bo, et bor. Hoc decus obtinent Hebraea carmina supra Graecorum vel Latinorum metra. Porro ex eadem concordia versuum Hebraeorum cum Latinis hexametris, quae sexcentis locis occurrit in toto Jobi volumine, plane demonstratur Hieronymum absque temeritatis vel inscitiae nota pronuntiasse de hexametris versibus ejusdem libri, nec inepte speciem in eo ac imaginem dactyli et spondaei perspexisse. Nec vetat quod talem convenientiam multa saepius impediant: [Col. 0132A] quia et hoc ipsum praemonuit, dicens, librum Jobi crebro recipere alios pedes et modos propter linguae ipsius idioma. Haec raptim et pro tempore de hexametris Job, dixisse sufficiant in defensionem S. Doctoris. Nunc pauca et de versu Sapphico perstringere liceat in Lamentationibus Jeremiae. Prior Lamentationum Jeremiae illud habet exordium in contextu Hebraico: [Figure: [Hebrew Text] 2Kb]

Echa jasceva vadad hair rabbathi am
   hajetha kealmana rabbathi baggoim
   sarathi bammeainoth hajetha lamas.

Ista Latine mensurae metri et versibus reddidit hoc modo S. Hieronymus:

ALEPH.
[Col. 0132B]
Quomodo sedet sola civitas plena populo:
   facta est quasi vidua domina gentium:
   princeps provinciarum facta est sub tributo.

Tres hi versus sibi connexi, et ab una littera Aleph incipientes, unius strophae hymnicae similitudinem gerunt, et quasi Sapphico versu scripti videntur, in Hebraeo maxime contextu, ubi hajetha lamas, comma perfectum heroici, ultimum versum concludit. Deinde similem habent versus in fine desinentiam, quam nos Gallice dicimus rime: priores enim duo desinunt, in [Figure: [Hebrew Text] 1Kb] , mem, et prior cum tertio in vocalem a, am scilicet et mas. Tandem si versuum syllabae numerentur, aequalem in eis numerum deprehendes. Unde perspectum atque exploratum habemus, nihil temere [Col. 0132C] ab Hieronymo fuisse scriptum, cum diceret: Habes et in Lamentationibus Jeremiae quatuor alphabeta, e quibus duo prima quasi Sapphico metro scripta sunt: quia tres versiculos, qui sibi connexi sunt, et ab una tantum littera incipiunt, Heroici comma concludit.

De cantico Deuteronomii, quod vel hexametris versibus, vel tetrametro iambico constare dicitur, et hoc etiam adjiciendum. Praestantissimum illud carmen in eo habet speciem hexametri, quod singuli ferme versus per sex dictiones decurrant, quasi per totidem pedes et metra: [Figure: [Hebrew Text] 2Kb]

Haazinu haschamaim vaadabbera vethismah haarets imrephi jaaroph kammatar licchi tizzal kattal imrathi.


[Col. 0132D] Audite, coeli, quae loquor:
   audiat terra verba oris mei.
Concrescat ut pluvia doctrina mea:
   fluat ut ros eloquium meum;

Nonne veram Heroicorum carminum speciem prae se ferunt illa Deuteronomii versuum ? Mirare tu rythmum in disticho isto Virgiliano:

Vertitur interea coelum, et ruit Oceano nox.
Sternitur, exanimisque tremens procumbit humi bos.

Mirare, inquam, modulos illos metricos in poeta gentili: ego divini vatis sacra carmina semper praedicabo, in rythmo aequalitatem ac gravitatem, in caesis lenitatem tinnuli alterius rythmi late sumpti, et in sex dictionibus versus quasi hexametros majestatem [Col. 0133A] plane divinam ubique retinentes. Et si aliam metrorum speciem, quae tetrametro constet iambico, curiosus lector requirat in Mosis cantico, meminerit imperfecti tetrametri, quod saepius in sacris hymnis decurrit, cui utique possunt comparari Deuteronomii versus. Verbi gratia, duo priores versus cantici supradicti:

Haazinn aschamaim vaadebbera vethismah haareets imre-phi jaaroph kammatar licchi tizzal kaltal imrathi.

aliqualem habent similitudinem cum istis tetrametris iambicis:

Pange, lingua, gloriosi praelium certaminis:
Et super crucis tropaeum dic triumphum nobilem.

Quamvis enim ad tetrametrum perfectum desint nonnullae syllabae in posteriori versu Deuteronomii, [Col. 0133B] et in priori nonnullae redundent; suavius tamen decurrunt illa sacra iambica imperfecta, quam ista apud Terentium:

Pecuniam in loco negligere, maximum interdum est lucrum.
Propter suam impotentiam se semper credunt negligi.

Trimetra quasi iambica in psalmis CX et CXI, cum Hieronymo facile concedent, qui hos Hebraeos versus legere et intelligere studuerint. Psalmo CX scriptum legitur in Hebraeorum voluminibus: [Figure: [Hebrew Text] 1Kb]

   Ode Jaho bechol-levav:
      besod jescarim veeda.
Confitebor Domino in toto corde:
   in concilio justorum et congregatione.
[Col. 0133C] Psalmo autem CXI, eadem versuum species ita decurrit: [Figure: [Hebrew Text] 1Kb]

Ascre-isc jare eth-Jaho:
   bemitsvothav hhaphets meod.
Beatus vir qai timet Dominum:
   in mandatis ejus volet nimis.

Advertat lector eumdem esse sonum vocalium in fine hujusmodi versuum Hebraicorum: nam levav et veeda unam habent desinentiam sive rythmum late sumptum. Similiter in psalmo CXI meod in vocalem o terminatum, eumdem habet sonum cum Jaho. Ita enim legi debet nomen Dei tetragrammaton; non ut hodie corrupte legitur: Jehova. His vero versibus iambicis sacris majorem inesse melodiam, quam sit [Col. 0134A] in metris Catulli, Horatii et aliorum, quis non videat? Terminantur in dictionibus duarum syllabarum, sex habent quasi pedes, vel ut melius dicamus, pedum imagines, tres voces integras saepius, nec plures in eodem versu retinent; ecquid istud vocas nisi trimetra iambica? Fateantur ergo fastidiosi homines totum Psalterium, et omnia Scripturarum cantica poetico quodam charactere esse animata, nec fumos vendidisse Hieronymum cum diceret: Denique quid Psalterio canorius, quod in morem nostri Flacci et Graeci Pindari nunc iambo currit, nunc Alcaico personat, nunc Sapphico tumet? Legerat Pindarum, sciebat quid sit iambicum, quid Alcaicum, et quid Sapphicum metrum. Cum Hebraeorum eruditissimis colloquia quotidie miscens, ipse linguae Hebraicae callentissimus [Col. 0134B] non potuit ignorare quaenam sint in libris sacris opera metrica, et quibus legibus metricis adstricta. Quamobrem fides Hieronymo habenda est, potiusquam Scaligero, ejusque reconditioris disciplinae sectatoribus, qui et ipsi opinionem propriam de metris Scripturarum, ac praecipue Psalterii statuentes, totum ordinem pervertunt in sententiis et versibus Bibliorum sacrorum, in quibus saepissime ordo verborum mysterium est. Unde idem Hieronymus in cap. III. Epistolae ad Ephesios: Quia ita habetur in Graeco, et singuli sermones, syllabae, apices, puncta, in divinis Scripturis plena sunt sensibus: propterea magis volumus in compositione structuraque verborum, quam intelligentia, periclitari. Non sic Scriptor nuperus, qui pro libitu sacrum Contextum [Col. 0134C] pervertit in psalmis II, CLXXI et CL, ut poesim rythmicam in illis inveniat. Tantam viri eruditi libertatem cohibere in promptu esset ex distinctionibus Hebraeorum codicum antiquissimis, et ex versiculis per intervalla descriptis in exemplaribus Canonis Hebraicae veritatis; sed hanc disputationem majoribus otiis, et alteri tempori reservavimus, contenti hoc loco quaedam futurae domus stravisse fundamenta. Haec vero qualiacumque sint, non frivola videantur esse lectori, licet, et mihi ipsi, qui dico, displiceant, sentiens me clausam pulsare januam. Sed legenda cum venia sunt, alioquin potui simpliciter ignorantiam confiteri, et omne studiosorum amputare desiderium. Sicut enim a perfecta scientia procul sumus: levioris culpae arbitramur saltem parum de metris sacris, quam omnino nihil dicere.



EPILOGUS.
[Col. 0133]

[Col. 0133D] Ergo legenda sunt cum pace Prolegomena nostra, et conatus nostri favore potius et orationibus adjuvandi, quam spernendi aure malivola, quia carpere et detrahere vel imperiti possunt. Doctorum autem est, et qui laborantium novere sudorem, vel lassis manum porrigere, vel errantibus iter ostendere. Et quid prodest spumantibus labiis, et latratu adversum nos garrire canum: cum simplex et moderata responsio, aut possit te placare si vera est, aut si falsa, leniter a te et placabiliter emendari. Haec interim propter aemulos, quos censoriam virgulam et [Col. 0134D] multa convicia operi nostro intentare scimus. Caeterum spem, quae nos tenuit apud aequos ac eruditos lectores nequaquam abjecimus, veniam enim illi nobis facile concedent, si quid peccavimus in editione hujus divinae Bibliothecae. Idque potissimum si animo ita me comparatum noverint, ut non multopere criticorum quorumdam supercilium pertimescens, benevolis reprehensoribus quibusque parere multum gaudeam. Cavcant alii, qui fulmen intentant, ne in alium, quam in Fratrem Joannem Martianay tela contorqueant sua: quidquid enim in hac editione [Col. 0135A] sancti Hieronymi peccatum est, mihi imputandum admoneo. Caeteris sodalibus meis nulla conviciorum tela debent adhaerere, quia imperitiae meae nullatenus participes fuerunt. Bona igitur, si quae sint, ut vere multa sunt in hoc opere, Patri luminum ut reddas etiam atque etiam rogo. Laudem etiam [Col. 0136A] Domno Antonio Pouget, mihi fraternitatis amore et studiis conjunctissimo, debitam non negabis, cum mira dexteritate canones Evangeliorum suis locis inveneris restitutos. In caeteris, aut profer meliores epulas, et me conviva utere, aut qualicumque nostra coenacula contentus esto.




[Col. 0135]
LAUS VIRORUM ALIQUOT CLARISSIMORUM CUM INDICE MANUSCRIPTORUM CODICUM ad quorum fidem restituta est Divina Hieronymi Bibliotheca.

[Col. 0135B] Quae accepimus, cito et cum fenore reddenda Hieronymus docuit: quia sortis dilatio majorem adhuc usuram parturit. Indicem igitur librorum manuscriptorum, quem pro more recepto ad calcem hujus voluminis conjicere poteramus, hic in fronte apponere volui: ut ex hoc tandem ordine rerum quasi praepostero intelligant omnes sinceram ac praeproperam animi nostri gratitudinem erga doctos studiososque homines, quos experti sumus editioni S. Hieronymi impensius faventes. Scio me promisso teneri, ex quo conscripsi prodromum editionis nostrae; in cujus priori parte animi grati significationem pollicitus sum erga eos, qui aliquid opis aut eruditionis conferrent ad novam editionem operum S. Hieronymi. Ergo tam grandi velut fenore liberaturus [Col. 0135C] exsolvo lubens illa promissa: etsi pro merito humanitatis ac benevolentiae qua sumus obstricti, laus omnis inferior sit.

Et quis digne vicem laudis primum referat eruditissimo Domino Jacobo Benigno BOSSUET, episcopo Meldensi? Non enim mediocrem operam in edenda divina Bibliotheca ille nobis dedit, cum laborem nostrum honore tanto saepius afficere dignatus est, ut dixerit summam ex eo Ecclesiae Christi utilitatem esse venturam. Praeterea quoties animos addidit nobis ad absolvendum opus difficillimum? Quoties vetustissima monumenta nostra oculis curiosis ac benignis perlustrare voluit; ut testis esset fidei et diligentiae nostrae oculatus? Manuscriptos quidem libros, quibus carebat, communicare non potuit: sed [Col. 0135D] haud impar praestitit beneficium, dum codicum nostrorum vetustatis merito et dignitate praestantissimorum approbator accessit apud omnes pios ac studiosos. Talem utique post summum Mecaenatem, pontificem dico Romanum, ambibat Hieronymus noster patronum, in qua dignitas episcopalis cum scientia pietateque conjuncta potens esset exhortari in doctrina sana, et eos qui contradicunt, arguere: arguere autem, nunc eruditissimis lucubrationibus hostes Ecclesiae profligando, nunc luxuriantes imperita temeritate quosdam catholicos scriptores a libris edendis cohibendo. Ea breviter commemorare oportuit, ut indicaremus posteris, sapientissimum supradictum virum nobis ubique benevolentiam, [Col. 0136B] Hieronymo item nostro perpetuam observantiam exhibuisse.

Indicem jam mss. codicum texentes ab exemplaribus Canonis Hebraicae veritatis exordimur: quia ad eorum praecipue fidem, primam nobilioremque divinae Bibliothecae partem edidimus. Sex autem, ni fallor, nacti sumus id genus exemplaria, quatuor quae totum dividunt vetus Testamentum per tres ordines, qui conceptis verbis tales habent inscriptiones in mss. codicibus: Incipit primus ordo, Legis; incipit secundus ordo, Prophetarum; Incipit tertius ordo, Hagiographorum. Codices illi sunt, unus insignis Ecclesiae Narbonensis, alter Ecclesiae Carcassonensis, tertius monasterii hujus S. Germani a Pratis, quartus bibliothecae illustrissimi Domini de Mesmes, in curia Parisiensi [Col. 0136C] praesidis. Inter quatuor illa exemplaria, Memmianum perfectius est et absolutissimum; nihil enim in eo mutilum est aut lacerum, quia summa semper diligentia conservatum est, tum propter antiquitatis dignitatem, tum propter elegantiam et pretium scripturae aureae atque argenteae, qua plurimae partes libri describuntur. Non habet ille codex marginalia scholia Hebraei antiquissimi supra memorati; sed eorum loco infinitas retinet variantes lectiones praefationum Hieronymi et sacri contextus. Incredibilis est humanitas ac benevolentia laudati superius illustrissimi praesidis, qua semper nos excepit ad eum venientes. Neque vero codicem suum extra propriam domum sinit asportari, propter jusjurandum nempe quo se ac parentes suos dicit esse obstrictos, ne liber [Col. 0136D] ille manuscriptus aliquo circumferatur. Serius ad nos libri hujus notitia pervenit; jam enim duos integros ordines sive duas partes Canonis edideramus, cum ex lectione cujusdam citationis didici librum Danielis scriptum reperiri in Memmiano ms. codice, non cum aliis prophetis, sed post libros Salomonis. Unde statim intellexi exemplar ibi esse Canonis Hebraicae veritatis; quia in solo Canone Hebraicae veritatis Daniel propheta describi solet post librum Cantici canticorum, et ante Paralipomena. Nec me fefellit opinio mea, invenimus namque perfectissimum Canonis exemplar in codice illo Memmiano; quem nonnulli studiosi alio quidem nomine satis triverant, sed Canonem coram habentes minime videbant. [Col. 0137A] Exemplaris Narbonensis nihil contulimus praeter praefationes Hieronymi; est enim integra prima parte mutilum, incipiens ab Isaia propheta, quem, ni fallor, propter usum chori reposuerunt successu temporum, ante librum Judicum. Alii consequentes libri nativum Canonis ordinem retinent, ut suis locis notavimus. Eum codicem mihi perhumaniter communicarunt honestissimi aeque ac nobilissimi Ecclesiae Narbonensis canonici. De Carcassonensi codice abunde satis diximus in prodromo S. Hieronymi. Sed hoc etiam adjiciendum, Canonem illum in libris propheticis nonnulla habere scholia marginalia Hebraei critici, quae absunt in Canone nostro San-Germanensi; sicut econtrario Canon San-Germanensis multa aliis locis retinet hujusmodi scholia, [Col. 0137B] omissa in codice Carcassonensi. Tria exemplaria jam dicta Memmianum, Carcassonense, et San-Germanense scripta sunt eodem tempore, et si expertis credimus, ante octingentos annos. De Memmiano nullum potest superesse dubium, quia jussu Theodulphi Aurelianensis episcopi scriptum esse perhibetur.

Aliud exemplar Canonis Hebraicae veritatis suppeditavit nobis bibliotheca Regia, illudque antiquissimum et optimae notae: quod etiamsi non habeat inscriptiones trium ordinum, ut quatuor alia nunc laudata, nulli tamen posthabendum puto. In duobus magnis voluminibus descriptus est ille Canon, cui primum volumen notam habet numericam 3563, complectiturque priores duos ordines, Legis scilicet [Col. 0137C] et Prophetarum. Secundum volumen num. 3564 continet ordinem Hagiographorum: in quo ultimo Canonis ordine exscriptor libri interposuit libros Sapientiae et Ecclesiastici post volumina Salomonis. Verum pristino librorum ordini ut librum Danielis restitueret, post interpolata volumina Sap. et Eccli. iterum non mediocrem partem Cantici canticorum descripsit, et consequenter Danielem prophetam, eo modo quo legitur in veris et genuinis Canonis Hebraicae veritatis exemplaribus. Similem habuimus in bibliotheca San-Germanensi codicem ms., sed major pars nobis periit; cum nihil integrum nobis supersit praeter librum Proverbiorum Salomonis, et libros Paralipomenon Ezrae, et Esther cum obelis in fine voluminis. Porro Regii [Col. 0137D] Canonis H. V. copiam nobis fecit praepositus Regiae Bibliothecae honestissimus dominus Camillus le Tellier, abbas sancti Petri de Burgolio.

Ad editionem ejusdem Canonis Hebraicae veritatis alios quamplures habuimus mss. codices sacrorum Bibliorum, qui veram retinent versionem Hieronymi cum ejusdem praefatiunculis. Psalterium praecipue ex Hebraeo Latine versum a S. Doctore restitutum est ad finem decem praestantissimorum et antiquissimorum mss. exemplarium: nam praeter Canonis exemplaria recensita, aliis sex uti licuit, uno Vaticano, altero Augustinianorum Burdigalensium, tertio monasterii S. Michaelis in periculo maris, quarto Bibliothecae Sorbonicae, quinto Corbeiens., [Col. 0138A] et sexto demum monasterii sancti Petri Carnutensis. Vaticani codicis variantes lectiones collegit, et Parisios ad me misit domnus Claudius Estiennot, Congregationis nostrae procurator generalis in curia Romana: qui cum sit studiosissimus et vere , nullum non movet lapidem ad operam nobis praestandam in editione sanctorum Patrum. Augustinianum exemplar Burdigalense mihi communicaverunt R. Pater Paulus, et R. P. Corneille. Summa humanitate saepissime nos complexus est dominus Chevilier, custos bibliothecae Sorbonicae diligentissimus. Ab illo accepimus Psalteria Hieronymi mss. quae curiosissima sunt, nostraeque editioni haud parum profuerunt, quamvis ante annos tantum quadringentos scripta videantur. Eminentissimi [Col. 0138B] cardinalis de BONZI benevolentiae ac humanitati admirabili multum me debere profiteor: nam e sua bibliotheca Narbonensi et libros editos et manuscriptos, quotquot volui mecum asportare in nostrum Crassense monasterium, eximia liberalitate permisit. Eamdem libertatem similiter mihi concessit D. Pontelier, prior monasterii Fontis Frigidi, ordinis Cistersiensis; qui summe in nos semper officiosus fuit. Si putem RR. patribus Coelestinis et Cartusianis Avenionensibus gratias a me referri posse, non sapiam: incredibile enim est quantum in nos humanitatis et amicitiae largirentur affectum, dum ab eis postulavimus quamplures mss. codices Bibliorum sacrorum. Nec praetermittendus nobis est Nicolaus Faber, vir sapientissimus ac religiosissimus, [Col. 0138C] qui volumen Biblicum in bibliotheca Avenionensis collegii Societ. Jesu perlegendum tradidit; e quo nonnulla citavimus in notis nostris ad praefationes Hieronymi. Caeterum ut ad Parisienses amicos redeat laus nostra, veniat nunc in hunc censum Franciscus Desmarès, Antonii Allem ex Ludovica filia nepos: de eo namque jure dicitur, Solus est homo amico amicus. Non sufficit sincero huic pectori cuncta quae possidet, edita atque inedita, liberalissime nobiscum communicare: aliena undique conquirit, instat opportune, importune; et si quod nostris consiliis et editionibus accommodatum invenerit, animum statim prodit maxima voluptate perfusum. Similem amicitiae affectum et officium experti sumus in R. Patre Ildefonso Sarrasin ordinis [Col. 0138D] Cluniacensis: nam eodem procurante decem volumina mss. operum S. Hieronymi, Parisios deportata sunt e celebri monasterio abbatiae Cluniacensis: quae quidem volumina antiquissima et praestantissima, non parum conferunt ad restitutionem omnium fere lucubrationum S. Doctoris. Nonnullos Hebraeos codices mss. Bibliorum perhumaniter nobis etiam commodarunt religiosi ac docti presbyteri Congregationis Oratorii Parisiensis; apud quos asservatur hujusmodi librorum non parva copia. Hi sunt, si bene memini, quibus grates persolvendae erant in fronte divinae Bibliothecae: quia huic edendae multum profuerunt, communicatis vel commodatis exemplaribus mss. supra citatis. Veniet [Col. 0139A] tempus quando in aliis voluminibus laudes prosequemur Joannis Harduini Societatis Jesu presbyteri, P. Jacobi Hommey Augustiniani, et aliorum eruditorum [Col. 0140A] virorum, qui cum illis aliquod officium in nostrum Hieronymum conferre voluerunt.




[Col. 0139]
SELECTA VETERUM SCRIPTORUM TESTIMONIA DE HIERONYMIANIS VERSIONIBUS LATINIS SS. BIBLIORUM.



Augustini ex cap. 43 lib. XVIII de Civitate Dei:
[Col. 0139A]

Quamvis non defuerit temporibus nostris presbyter Hieronymus, homo doctissimus et omnium trium linguarum peritus, qui non ex Graeco, sed ex Hebraeo in Latinum eloquium easdem Scripturas converterit. [Col. 0139B] Sed ejus tam litteratum laborem quamvis Judaei fateantur esse veracem: Septuaginta vero interpretes in multis errasse contendant, etc.



Ejusdem lib. IV de Doctrina Christiana cap. 7, num. 15:

Non autem secundum Septuaginta . . . . , sed sicut ex Hebraeo in Latinum eloquium, presbytero Hieronymo, utriusque linguae perito, interpretante translata sunt.



Ejusdem ex epistola 71, alias 10, ad Hieronymum:

In hac autem epistola hoc addo, quod postea didicimus, ex Hebraeo Job a te interpretatum, cum jam quamdam haberemus interpretationem tuam ejusdem prophetae ex Graeco eloquio versam in Latinum: ubi tamen asteriscis notasti quae in Hebraeo sunt, et [Col. 0139C] in Graeco desunt, obelis autem quae in Graeco inveniuntur, et in Hebraeo non sunt: tam mirabili diligentia, ut quibusdam in locis ad verba singula, singulas stellas videamus; significantes, eadem verba esse in Hebraeo, in Graeco autem non esse.



Ejusdem ex epist. 82, alias 19, ad Hieronymum:

Ideo autem desidero interpretationem tuam de Septuaginta, ut et tanta Latinorum interpretum, qui qualescumque hoc ausi sunt, imperitia careamus; et hi, qui me invidere putant utilibus laboribus tuis, tandem aliquando, si fieri potest, intelligant, etc.



Ejusdem ex epist. 71, alias 10, ad Hieronymum:

Proinde non parvas Deo gratias agimus de opere tuo, quo Evangelium ex Graeco interpretatus es: [Col. 0139D] quia pene in omnibus nulla offensio est, cum Scripturam Graecam contulerimus. Unde si quisquam veteri falsitati contentiosus faverit, prolatis collatisque codicibus, vel docetur facillime, vel refellitur. Et si quaedam rarissima merito movent; quis tam durus est qui labori tam utili non facile ignoscat, cui vicem laudis referre non sufficit?



Prosperi Aquitani lib. de Ingratis, cap. 2:

Tunc etiam Bethlei praeclari nominis hospes,

Hebraeo simul et Graio, Latioque venustus

Eloquio, morum exemplum, mundique magister

Hieronymus libris valde excellentibus hostem

Dissecuit, etc.



Idatii episcopi in Chronico:
[Col. 0140A]

Hieronymus, qui supra, praecipuus in omnibus, elementorum quoque peritissimus Hebraeorum, in lege Domini, quod scriptum est, diurna nocturnaque meditatione continuus, studia operis sui reliquit innumera.



Marcellini comitis in Chronico:
[Col. 0140B]

Hieronymus apud Bethleem oppidum degens, ubi et monasterium sibi condidit, et alia multa ecclesiastica litteris quoque Hebraicis edoctus scripsit . . . . . Catholicis quidem inexpugnabilis Ecclesiae turris, haereticis autem omnibus infatigabilis hostis, tam proposito vitae suae, quam librorum a se editorum assertionibus depugnans.



Gennadii in Vita S. Hieronymi ex tom. IV vet. Analect. et ex quampluribus mss. codicibus:

Verum enimvero hunc ego felicem dixerim, hujus fugae eventum corrigentis, Christi judicio dispensatum, quia pravorum hominum persecutionibus paratum fore existimo: scilicet, ut Romana Ecclesia Petri instituta [Col. 0140C] regimine, omniumque veteris Testamenti librorum edecta veritate, Christo Deo volente, et Hieronymi speciali studio desudante, Hebraicam quoque habeat veritatem, et Graecorum quorumdam levitas, quae sibi Romanos a se omnes Scripturas divinitus inspiratas accepisse plaudebat, eos habere quod non habet, recognoscat.

Christi itaque gratia Hieronymus fidem adeptus, litterisque Graecis ac Latinis atque Hebraicis doctus, cuncta Hebraeorum volumina, quae in Canone continentur ex veteri Testamento, vera editione in linguam latinam vertit, eaque omnia commentatus est.



Ejusdem de Viris Illustribus cap. I in ms. Corbeiensi, et tom. II veterum Analectorum:

[Col. 0140D] Hieronymus noster, litteris Graecis ac Latinis Romae apprime eruditus . . . . . . Litteris quoque Hebraicis atque Chaldaicis ita edoctus, ut omnes veteris Testamenti libros, ex Hebraeorum scilicet codicibus, verterit in Latinum: Danielem quoque prophetam Chaldaico stylo locutum, et Job justum Arabico, in Romanam linguam, utrumque auctorem perfecta interpretatione mutaverit. Matthaei nihilominus Evangelium ex Hebraeo fecit esse Romanum.

Idem legitur in ms. codice Colbertino num. 2807, qui post Elogium Hieronymi, quod Epitaphium vocat, subdit ista: Haec sunt verba auctorum de beato Hieronymo presbytero. Explicit Epitaphium.



Cassiodori lib. de Institutione div. Lit. cap. 21:
[Col. 0141A]

Beatus etiam Hieronymus, Latinae linguae dilatator eximius, qui nobis in translatione divinae Scripturae tantum praestitit, ut ad Hebraeum fontem pene non egeamus accedere, quando nos facundiae suae cognoscitur ubertate satiasse.



Ejusdem eodem libro de Inst. div. Lit. cap. 15:

Quod si tamen alia verba reperiuntur absurde posita, aut ex his codicibus, quos beatus Hieronymus in editione Septuaginta Interpretum emendavit, vel quos ipse ex Hebraeo transtulit, intrepide corrigenda sunt.



Gregorii Magni Praefat. Exposit. Moral. in Job:

Novam vero translationem dissero; sed ut comprobationis causa exigit, nunc novam, nunc veterem per testimonia assumo: ut quia sedes apostolica (cui, [Col. 0141B] auctore Deo, praesideo) utraque utitur; mei quoque labor studii ex utraque fulciatur.



Ejusdem lib. XX Moralium cap. 23:

Sed quia haec nova translatio ex Hebraeo nobis Arabicoque eloquio cuncta verius transfudisse perhibetur, credendum est quidquid in ea dicitur: et oportet, ut verba illius nostra expositio subtiliter rimetur.



Isidori Hispalensis lib. VI Originum cap. 3:

Presbyter quoque Hieronymus trium linguarum peritus, ex Hebraeo in Latinum eloquium easdem Scripturas convertit, eloquenterque transfundit. Cujus interpretatio merito caeteris antefertur: nam est verborum tenacior et perspicuitate sententiae clarior.



Ejusdem lib. I de Offic. Eccles. cap. 12:
[Col. 0141C]

De Hebraeo autem in Latinum eloquium tantummodo Hieronymus presbyter sacras Scripturas convertit; cujus editione generaliter omnes Ecclesiae usquequaque utuntur; pro eo quod veracior sit in sententiis et clarior in verbis.



Bedae venerab. in Martyrologio prid. kalend. octobr.:

In Bethlehem Judae depositio sancti Hieronymi presbyteri, cujus vita et doctrina ubique in Ecclesiis Christi laudabilis exstat; quomodo divinos libros ex Hebraea lingua in Latinum transtulerit, etc.



Ejusdem Praefat. in librum de Temporum Ratione:

Fixa autem mihi stat sententia, quam a nullo prudentium redarguendam autumo, ut sicut reverendissimus ejusdem Hebraicae veritatis interpres obtrectatoribus [Col. 0141D] sui operis: Non damno, inquit, non reprehendo LXX, sed omnibus his apostolos praefero: ita et ego confidenter profiteor, quia non reprehendo veteres chronographos . . . . sed omnibus his Hebraicae veritatis integram praefero puritatem, cum praeeminentissimi doctorum, Hieronymus in libris Hebr. Quaest., Augustinus in libris de Civitate Dei . . . comprobant.



Ejusdem lib. eodem de Temp. Ratione cap. 66:
[Col. 0142A]

Haec de cursu praeteriti saeculi ex Hebraica veritate, prout potuimus, elucubrare curavimus, aequum rati, ut sicut Graeci LXX translatorum editione utentes, de ea sibi suisque temporum libros condidere; ita et nos, qui beati interpretis Hieronymi industria, puro Hebraicae veritatis fonte potamur, temporum quoque rationem juxta hanc scire queamus . . . . . Caeterum cunctis in commune suademus, ut sive quis ex Hebraica veritate, quae ad nos per memoratum interpretem pura pervenisse etiam hostibus Judaeis in professo est: sive, etc.



Rhabani Mauri lib. II de Instit. Cleric. cap. 54:

De Hebraeo autem in Latinum eloquium tantummodo Hieronymus presbyter sacras Scripturas convertit: [Col. 0142B] cujus editione generaliter omnes Ecclesiae usquequaque utuntur, pro eo quod veneratior sit in sententiis, et clarior in verbis. Haec ex Isidoro transcripsit Maurus. Vide supra, et lege, veracior pro veneratior.



Ejusdem Praefat. Comment. in libros Regum:

Ibi enim inveniet, quid Pater Augustinus, quidve insignis interpres divinorum Librorum Hieronymus senserint.



Ejusdem Praefat. Comment. in Paralipomena:

Quapropter sciendum est, quod inter Scripturas veteris Testamenti, praesens historia Paralipomenon non ignobilem locum tenet: de qua divinorum Librorum peritissimus interpres beatus Hieronymus, ita ait, etc.



Trithemii lib. I de Scriptoribus Ecclesiasticis:
[Col. 0142C]

Hieronymus presbyter et monachus . . . . . vir in divinis Scripturis inter omnes doctores eruditissimus, multarum linguarum peritia insignis, sacrae Legis interpres, haereticorum malleus et expugnator fortissimus. Hic est verus dispensator evangelicus, fidelis et prudens, qui proferens de thesauro suo nova et vetera, dansque in tempore spiritalis tritici mensuram conservis suis, Hebraeos superbos spoliavit, humilesque ditavit Latinos.

Inter omnes enim Ecclesiae doctores nullus plus Hieronymo profuit, qui praeter innumera opuscula, vetus Testamentum de Hebraico in Latinum transtulit, ac novum ad Graecam veritatem correxit, atque legendum Ecclesiae fideliter obtulit.



Ecclesiae catholicae Oratione in festo S. Doctoris:
[Col. 0142D]

Deus, qui Ecclesiae tuae in exponendis Scripturis beatum Hieronymum, confessorem tuum, Doctorem maximum, providere dignatus es: praesta, quaesumus, ut ejus suffragantibus meritis, quod ore simul et opere docuit, te adjuvante, exercere valeamus. Per Dominum, etc.




[Col. 0141]
SYNOPSIS DIVINAE BIBLIOTHECAE EX EPISTOLA HIERONYMI PAULINO DESUMPTA.

[Col. 0141] Videlicet manifestissima est GENESIS, in qua de creatura mundi, de exordio generis humani, de divisione, terrae, de confusione linguarum et gentium, usque ad exitum scribitur Hebraeorum.

[Col. 0143] Patet EXODUS cum decem plagis, cum decalogo, cum mysticis divinisque praeceptis.

In promptu est LEVITICUS liber, in quo singula sacrificia, immo singulae pene syllabae, et vestes Aaron, et totus ordo Leviticus spirant coelestia sacramenta.

NUMERI vero, nonne totius arithmeticae, et prophetiae Balaam, et quadraginta duarum per eremum mansionum mysteria continent?

DEUTERONOMIUM quoque secunda lex et Evangelicae legis praefiguratio, nonne sic ea habet quae priora sunt, ut tamen nova sint omnia de veteribus. Hucusque Moyses, hucusque Pentateuchus: quibus quinque verbis loqui se velle Apostolus in Ecclesia gloriatur.

JOB exemplar patientiae, quae non mysteria suo sermone complectitur? Prosa incipit, versu labitur, pedestri sermone finitur, omnesque leges Dialecticae, propositione, assumptione, confirmatione, conclusione determinat. Singula in eo verba plena sunt sensibus. Et (ut de caeteris sileam) resurrectionem corporum sic prophetat, ut nullus de ea vel manifestius, vel cautius scripserit: Scio, inquit, quod Redemptor meus vivit, et in novissimo die de terra surrecturus sum; et rursum circumdabor pelle mea, et in carne mea videbo Deum, quem visurus sum ego ipse, et oculi mei conspecturi sunt, et non alius. Reposita est haec spes mea in sinu meo.

Veniam ad JESUM NAVE, qui typum Domini non solum gestis, verum etiam nomine praefert: transit Jordanem, hostium regna subvertit, dividit terram victori populo, et per singulas urbes, viculos, montes, flumina, torrentes, atque confinia, Ecclesiae coelestisque Jerusalem spiritualia regna describit.

In JUDICUM libro, quot principes populi, tot figurae sunt.

RUTH Moabitis, Isaiae explet vaticinium dicentis: Emitte agnum, Domine, dominatorem terrae, de petra deserti, ad montem filiae Sion.

SAMUEL in Heli mortuo et in occiso Saul veterem legem abolitam monstrat. Porro in Sadoc atque David novi sacerdotii novique imperii sacramenta testatur.

MALACHIM, id est, tertius et quartus Regum liber, a Salomone usque ad Jechoniam et a Jeroboam filio Nabat usque ad Osee qui ductus et in Assyrios, regnum Juda et regnum describit Israel. Si historiam respicias, verba simplicia sunt; si in litteris sensum latentem inspexeris, Ecclesiae paucitas et haereticorum contra Ecclesiam bella narrantur.

Duodecim Prophetae in unius voluminis angustias coarctati, multo aliud quam sonet in littera, praefigurant.

OSEE crebro nominat Ephraim, Samariam, Joseph, Jezrael, et uxorem fornicariam, et fornicationis filios, et adulteram cubiculo clausam mariti, multo tempore sedere viduam, et sub veste lugubri viri ad se reditum praestolari.

JOEL filius Phatuel describit terram duodecim tribuum, eruca, brucho, locusta, rubigine vastante consumptam; et post eversionem prioris populi, effusum iri Spiritum sanctum super servos Dei et ancillas, id est, super centum viginti credentium nomina, et effusum iri in coenaculo Sion. Qui centum viginti ab uno usque ad quindecim paulatim et per incrementa surgentes, quindecim graduum numerum efficiunt, qui in psalterio mystice continentur.

AMOS pastor et rusticus et ruborum mora distringens, paucis verbis explicari non potest. Quis enim digne exprimat tria aut quatuor scelera Damasci, et Gazae, et Tyri, et Idumaeae, et filiorum Ammon et Moab, et in septimo et octavo gradu Judae et Israel? Hic loquitur ad vaccas pingues, quae sunt in Samariae monte, et ruituram domum majorem minoremque testatur. Ipse cernit fictorem locustae et stantem Dominum super murum litum vel adamantinum et uncinum pomorum, attrahentem supplicia peccatoribus et famem in terram: non famem panis, nec sitim aquae, sed audiendi verbum Dei.

ABDIAS, qui interpretatur Servus Dei, pertonat contra Edom sanguineum terrenumque hominem; fratris quoque Jacob semper aemulum hasta percutit spiritali.

JONAS, columba pulcherrima, naufragio suo passionem Domini praefigurans, mundum ad poenitentiam revocat, et sub nomine Ninive gentibus salutem nuntiat.

MICHAEAS, de Morasthi, cohaeres Christi, vastationem annuntiat filiae latronis, et obsidionem ponit contra eam: quia maxillam percusserit judicis Israel.

NAHUM, consolator orbis, increpat civitatem sanguinum, et post eversionem illius loquitur: Ecce super montes pedes evangelizantis et annuntiantis pacem.

HABACUC, luctator fortis et rigidus, stat super custodiam suam et figit gradum super munitionem, ut Christum in cruce contempletur, et dicat: Operuit coelos gloria ejus, et laudis ejus plena est terra. Splendor ejus ut luxerit, cornua in manibus ejus: ibi abscondita est fortitudo ejus.

SOPHONIAS, speculator et arcanorum Dei cognitor, audit clamorem a porta Piscium et ejulatum a Secunda, et contritionem a collibus. Indicit quoque ululatum habitatoribus Pilae, quia conticuit omnis populus Chanaan, disperierunt universi qui involuti erant argento.

AGGAEUS, festivus et laetus, qui seminavit in lacrymis ut in gaudio meteret, destructum templum aedificat, Deumque Patrem inducit loquentem: Adhuc unum modicum, et ego commovebo coelum et terram, et mare, et aridam, et movebo omnes gentes, et veniet desideratus cunctis gentibus.

ZACHARIAS memor Domini sui, multiplex in prophetia, Jesum vestibus sordidis indutum et lapidem oculorum septem, candelabrumque aureum cum totidem lucernis quot oculis, duas quoque olivas a sinistris lampadis cernit et a dextris: ut post equos nigros, rufos, albos, et varios, et dissipatas quadrigas ex Ephraim, et equum de Jerusalem, pauperem regem vaticinetur et praedicet, sedentem super pullum, filium asinae subjugalis.

MALACHIAS aperte, et in fine omnium prophetarum, de abjectione Israel et vocatione gentium: Non est mihi, ait, voluntas in vobis, dicit Dominus exercituum; et munus non suscipiam de manu vestra. Ab ortu enim solis usque ad occasum magnum est nomen meum in gentibus; et in omni loco sacrificatur et offertur nomini meo oblatio munda.

ISAIAM, JEREMIAM, EZECHIELEM et DANIELEM quis potest vel intelligere, vel exponere? Quorum primus non prophetiam mihi videtur texere, sed Evangelium;---secundus virgam nuceam et ollam succensam a facie Aquilonis, et pardum spoliatum suis coloribus et quadruplex diversis metris nectit alphabetum;---tertius principia et finem tantis habet obscuritatibus involuta, ut apud Hebraeos istae partes cum exordio Geneseos ante annos triginta non legantur;---quartus vero, qui et extremus inter quatuor prophetas, temporum conscius et totius mundi , lapidem praecisum de monte sine manibus et regna omnia subvertentem, claro sermone pronuntiat.

[Col. 0145] DAVID, Simonides noster, Pindarus, et Alcaeus, Flaccus quoque, Catullus, atque Serenus, Christum lyra personat, et in decachordo psalterio, ab inferis excitat resurgentem.

SALOMON, pacificus et amabilis Domini, mores corrigit, naturam docet, Ecclesiam jungit et Christum, sanctarumque nuptiarum dulce canit epithalamium.

ESTHER, in Ecclesiae typo, populum liberat de periculo: et interfecto Aman, qui interpretatur iniquitas, partes convivii et diem celebrem mittit in posteros.

PARALIPOMENON liber, id est, instrumenti veteris , tantus, talis est, ut absque illo si quis scientiam Scripturarum sibi voluerit arrogare, seipsum irrideat. Per singula quippe nomina juncturasque verborum et praetermissae in Regum libris tanguntur historiae, et innumerabiles explicantur Evangelii quaestiones.

ESDRAS et NEHEMIAS, adjutor videlicet, et consolator a Domino, in unum volumen coarctantur, instaurant templum, muros exstruunt civitatis; omnisque illa turba populi redeuntis in patriam et descriptio sacerdotum, Levitarum, Israelis proselytorum, ac per singulas familias murorum ac turrium opera divisa, aliud in cortice praeferunt, aliud retinent in medulla. Cernis me Scripturarum amore raptum, excessisse modum epistolae, et tamen non implesse quod volui. Audivimus tantum quid nosse quid cupere debeamus, ut et nos quoque possimus dicere: Concupivit anima mea desiderare justificationes tuas in omni tempore. Caeterum illud Socraticum impletur in nobis, Hoc tantum scio, quod nescio.

Tangam et novum breviter Testamentum.

MATTHAEUS, MARCUS, LUCAS et JOANNES, quadriga Domini et verum Cherubim, quod interpretatur scientiae multitudo, per totum corpus osculati sunt, scintillae emicant, discurrunt fulgura, pedes habent rectos, et in sublime tendentes, terga pennata et ubique volitantia, tenent se mutuo sibique perplexi sunt, et quasi rota in rota volvuntur, et pergunt quocumque eos flatus Spiritus sancti perduxerit.

PAULUS Apostolus ad septem scribit Ecclesias: octava enim, ad HEBRAEOS, a plerisque extra numerum ponitur. TIMOTHEUM instruit ac TITUM, et PHILEMONEM pro fugitivo famulo deprecatur. Super quo melius tacere puto quam pauca scribere.

ACTUS APOSTOLORUM nudam quidem sonare videntur historiam et nascentis Ecclesiae infantiam texere; sed si noverimus scriptorem eorum Lucam esse medicum, cujus laus est in Evangelio, animadvertemus pariter omnia verba illius animae languentis esse medicinam.

JACOBUS, PETRUS, JOANNES, JUDAS, septem Epistolas ediderunt, tam mysticas quam succinctas, et breves pariter ac longas: breves in verbis, longas in sententiis: ut rarus sit, qui non in earum lectione caecutiat.

APOCALYPSIS JOANNIS tot habet sacramenta quot verba. Parum dixi et pro merito voluminis laus omnis inferior est. In verbis singulis multiplices latent intelligentiae. Oro te, frater charissime, inter haec vivere, ista meditari, nihil aliud nosse, nihil quaerere. Nonne tibi videtur jam hic in terris regni coelestis habitaculum? Nolo offendaris in Scripturis sanctis simplicitate, et quasi vilitate verborum, quae vel vitio interpretum, vel de industria, sic prolata sunt, ut rusticam concionem facilius instruerent, et in una eademque sententia aliter doctus, aliter audiret indoctus. Non sum tam petulans et hebes, ut haec me nosse pollicear et eorum fructus capere quorum radices in coelo fixae sunt; sed velle fateor. Sedenti me praefero: magistrum renuens, comitem spondeo. Petenti datur, pulsanti aperitur, quaerens invenit. Discamus in terris quorum scientia nobis perseveret in coelo. Obviis te manibus excipiam, et (ut inepte aliquid ac de Hermagorae tumiditate effutiam) quidquid quaesieris, tecum scire conabor. Habes hic amantissimum tui fratrem Eusebium, qui litterarum tuarum mihi gratiam duplicavit, referens honestatem morum tuorum, contemptum saeculi, fidem amicitiae, amorem Christi. Nam prudentiam et eloquii venustatem etiam absque illo ipsa epistola praeferebat. Festina, quaeso te, et haerentis in salo naviculae funem magis praecide quam solve. Nemo renuntiaturus saeculo bene potest vendere quae contempsit ut venderet. Quidquid in sumptus de tuo tuleris, pro lucro computa. Antiquum dictum est, Avaro tam deest quod habet quam quod non habet. Credenti totus mundus divitiarum est: infidelis autem etiam obolo indiget. Sic vivamus, tamquam nihil habentes, et omnia possidentes. Victus et vestitus divitiae Christianorum sunt. Si habes in potestate rem tuam, vende; si non habes, projice. Tollenti tunicam, et pallium relinquendum est. Scilicet nisi tu, semper recrastinans, et diem de die trahens, caute et pedetentim tuas possessiunculas vendideris, non habet Christus unde alat pauperes suos. Totum Deo dedit, qui seipsum obtulit. Apostoli navem tantum et retia reliquerunt. Vidua duo aera misit in gazophylacium, et praefertur Croesi divitiis. Facile contemnit omnia, qui se semper cogitat esse moriturum.



S. EUSEBII HIERONYMI, STRIDONENSIS PRESBYTERI, DIVINAE BIBLIOTHECAE PARS PRIMA, Quae complectitur Canonem Hebraicae veritatis, cum annotationibus marginalibus Hebraei cujusdam qui tempore Rhabani Mauri in scientia Legis celebratissimus fuit.



ORDO PRIMUS, LEGIS.




[Col. 0147]
[a 1Kb] PRAEFATIO S. HIERONYMI IN PENTATEUCHUM, AD DESIDERIUM.

[Col. 0147A] Desiderii [b 1Kb] mei desideratas accepi epistolas, qui quodam [c 1Kb] praesagio futurorum, cum Daniele sortitus est nomen, obsecrantis (Dan. IX, 23), ut translatum in Latinam linguam de Hebraeo sermone Pentateuchum, nostrorum auribus traderem. Periculosum opus certe, et obtrectatorum [d 1Kb] meorum latratibus patens, qui me asserunt in Septuaginta Interpretum suggillationem nova pro veteribus cudere: [e 1Kb] ita ingenium [Col. 0148A] quasi vinum probantes; cum ego saepissime testatus sim, [f 2Kb] me pro virili portione in tabernaculo Dei offerre quae possim, nec opes alterius, aliorum paupertate foedari. Quod ut auderem, Origenis me studium provocavit, qui editioni antiquae translationem Theodotionis miscuit, asterisco +, et [g 39Kb] obelo ÷, id est, h 1Kb] stella et veru opus omne distinguens: dum aut [i 1Kb] illucescere facit quae minus ante fuerant, aut [Col. 0149A] superflua quaeque jugulat, et confodit; [a 1Kb] maximeque quae evangelistarum et apostolorum auctoritas promulgavit: in quibus multa de veteri Testamento legimus, quae in nostris codicibus non habentur; ut est illud. Ex Aegypto vocavi filium meum (Matth. II, 15); et: Quoniam Nazaraeus vocabitur (Ibid., 23); et: Videbunt in quem compunxerunt (Joan XIX, 37); et: Flumina de ventre ejus fluent aquae vivae (Joan. VII, 38); et: Quae nec oculus vidit, nec auris audivit, nec in cor hominis [b 6Kb] ascenderunt, quae praeparavit Deus diligentibus se (I Cor. II, 9); et multa alia quae proprium desiderant. Interrogemus ergo eos, ubi haec scripta sint: et cum dicere non potuerint, de libris Hebraicis proferamus. Primum testimonium est in Osee (Osee XI, 1), secundum in Isaia [Col. 0149B] (Isai. XI, 1), tertium in Zaccharia (Zacch. XII, 10), quartum in Proverbiis (Prov. XVIII, 4), quintum [Col. 0150A] aeque in Isaia (Isai. LXIV, 4). Quod multi ignorantes, [c 14Kb] apocryphorum deliramenta sectantur; et [d 3Kb] Iberas naenias libris authenticis praeferunt. Causas erroris non est meum exponere. Judaei prudenti factum dicunt esse consilio, ne Ptolemaeus unius Dei cultor, etiam apud Hebraeos duplicem divinitatem deprehenderet. Quod maxime idcirco faciebant, quia in Platonis dogma cadere [e 47Kb] videbatur. Denique ubicumque sacratum aliquid Scriptura testatur de Patre et Filio et Spiritu sancto, aut aliter interpretati sunt, aut omnino tacuerunt; ut et regi satisfacerent et arcanum fidei non vulgarent. Et nescio quis primus auctor [f 1Kb] septuaginta cellulas Alexandriae mendacio suo exstruxerit, quibus divisi eadem scriptitarent, cum Aristeas [Al. Aristaeus] ejusdem Ptolemaei [Col. 0150B] [g 18Kb] , et multo post tempore [h 50Kb] Josephus, nihil tale retulerint: sed in una basilica congregatos, [Col. 0151A] contulisse scribant, non prophetasse. Aliud est enim vatem, aliud esse [a 1Kb] interpretem. Ibi Spiritus ventura praedicit: hic eruditio et verborum copia, ea quae intelligit, transfert. Nisi forte putandus est Tullius Oeconomicum Xenophontis, et Platonis [b 1Kb] Protagoram, et Demosthenis pro Ctesiphonte, afflatus rhetorico spiritu transtulisse. Aut aliter de eisdem libris per Septuaginta [c 1Kb] Interpretes, aliter per apostolos Spiritus sanctus testimonia texuit, ut quod illi tacuerunt, hi scriptum esse mentiti sint. Quid igitur? damnamus veteres? minime: sed post priorum studia, in domo Domini quod possumus, laboramus. Illi interpretati sunt ante adventum Christi, et quod nesciebant, dubiis protulere sententiis. Nos post passionem et resurrectionem ejus, non tam [Col. 0151B] prophetiam, quam historiam scribimus. Aliter enim audita, aliter visa narrantur. Quod melius intelligimus, melius et proferimus. Audi igitur, aemule; obtrectator, [Col. 0152A] ausculta: non damno, non reprehendo Septuaginta, sed confidenter cunctis illis apostolos praefero. Per [d 1Kb] istorum os mihi Christus sonat, quos ante prophetas inter spiritalia charismata positos lego: in quibus ultimum pene gradum interpretes tenent (I Cor. XII, 28; Ephes. IV, 11). Quid livore torqueris? quid imperitorum animos contra me concitas? Sicubi in translatione tibi videor errare, interroga Hebraeos, diversarum urbium magistros consule. Quod illi habent de Christo, tui codices non habent. Aliud est, si contra se postea ab apostolis usurpata testimonia, probaverunt, [e 1Kb] et emendatiora sunt exemplaria Latina quam Graeca, Graeca quam Hebraea. Verum haec contra invidos. Nunc te precor, Desideri charissime, ut [f 1Kb] quia tantum opus me subire [Col. 0152B] fecisti, et a Genesi exordium capere, orationibus juves: quo possim eodem spiritu quo scripti sunt libri, in latinum eos transferre sermonem.




[Col. 0151]
[LIBER GENESIS.]





[CAPITULATIONES LIBRI GENESIS.]



[a 1Kb] TITULI LIBRI BRESITH, ID EST GENESIS.

[Col. 0151C] I. De creatione mundi, et plasmatione hominis. De interdictione arboris, et praevaricatione et sententia Dei.

II. Tunicis pelliciis indutum Adam et uxorem, et custodiam ligni vitae, et nativitatem Cain et Abel. De muneribus eorum, et parricidio Cain in Abel, et Catalogus vitae Patrum.

III. Corrupta terra per immunditiam hominum. Dominus ad Noe dicit ut arcam sibimet fabricaret, et [Col. 0151D] universae carnis seminario reservato, diluvium superinducit.

IV. Noe aedificat altare Domino, et Dominus promittit super terram ultra diluvii aquas non missurum. Signum foederis arcum ponit in nube, et ubi Noe vineam plantat, redactis fructibus inebriatur, atque nudatus, nuditatem patris Cham impie ridens, jugum servitutis incurrit.

[Col. 0152C] V. Catalogus filiorum Noe quemadmodum disseminati sunt super omnem terram. De aedificatione turris et confusione linguarum, et nativitate Abrahae.

VI. Dicit Deus ad Abraham, egredere de terra tua et de cognatione tua. Descendit in Aegyptum, et Saram uxorem suam sororem visus est appellare, et propter eam flagellavit Dominus Pharaonem. Et divisionem Lot et Abraham.

VII. Reges gentium congregati contra Sodomam inire [Col. 0152D] certamen. Lot depraedatum Abraham cum vernaculis suis una cum praeda revocat, de Melchisedec sacrificio futuri temporis praesagante.

VIII. Ubi Abraham dicit quod absque liberis sit, et vernaculum adoptat haeredem, atque ad annum audit de utero ejus futurum illi esse haeredem. Et sacrificio oblato rursum in terra non sua semen ejus peregrinum pronuntiat futurum, et quarta generatione auctum [Col. 0153A] conscendere, et terras promissionis, exstinctis gentibus possidere.

IX. Sara sterili permanente, ejus oratione ad Agar ingressus est. De fuga Agar et apparitione angeli ad eam. De promissionibus ad Abraham factis, et mutatione nominis ejus.

X. Ubi Abrahae praecipitur ut seipsum et omnes masculos domus suae circumcisione signaret, et immutatione nominis Sarai, et quod illi centenario promitteretur nasciturus ex nonagenaria filius.

XI. In valle Mambre in tribus viris Abrahae apparuit Deus.

XII. Ubi Dominus de interitu Sodomorum cum Abraham colloquitur: et gradatim de numero justorum Abraham interrogat, et de salvatione Lot atque eversione [Col. 0153B] illarum civitatum.

XIII. Ubi Lot mansit in monte, et de conceptu duarum filiarum ejus ex eo.

XIV. Abraham peregrinatus Geraris, et Abimelech regem, quando Saram tulerat, et admonitio Dei facta est ad eum ne contingeret eam.

XV. Ubi Sara concepit et peperit filium nonagenaria Isaac centenario Abraham, et Sara dicit: Ejice ancillam et filium ejus. Et juramento Abimelech cum Abraham, et de nemore plantato in Bersabee.

XVI. Tentavit Deus Abraham ut offerret filium suum, et promissio facta est benedictionum in semine ejus.

XVII. De morte Sarae et emptione agri Ephron, et speluncae duplicis.

[Col. 0153C] XVIII. Servum adjurans dirigit Abraham ut de cognatione ejus uxorem acciperet Isaac, et de conjunctione ejus et Rebeccae.

XIX. Abraham Ceturam duxit uxorem. De obitu ejus et sepultura. De conceptu Rebeccae, et partu. De pulmento Jacob, et benedictione primitiarum Esau.

XX. Ubi Isaac peregrinatus est in Geraris, et Rebeccam conjugem suam dicit esse sororem atque in illa terra sevit, et centuplum invenit. Ubi Palaestini invidentes ei puteos quos foderat, obruerunt.

XXI. Apparuit Deus ad Isaac sponte impleturum se quod pollicitus est Abrahae. Atque ibi cum Amalec foedus iniit.

XXII. De senectute Isaac, et ubi Jacob benedictionem [Col. 0153D] subripuit Esau.

XXIII. Isaac vocavit Jacob, et praecepit ei ne conjugem Chananaeam acciperet, sed ad Mesopotamiam pergeret, et ad Laban avunculum suum, et Esau Chananaeas accepit uxores.

XXIV. Jacob profectus dormivit in Bethel, atque inde venit Charran, ubi servivit Laban, pro filiabus suis, et de conjunctione eorum.

XXV. Jacob filios de Lia et Rachel atque utraque famula suscepit. Et de pastu gregum.

XXVI. Varias virgas ponit Jacob in lancibus, et de [Col. 0154A] assumptione ejus cum vellet patriam repedare, ac persecutione Laban, et juramento utrorumque.

XXVII. Proficiscenti Jacob obviam fuerunt angeli Dei, et legatos ac munera mittit ad Esau fratrem suum, et de lucta ejus cum angelo, et immutatione nominis, ut Israel vocaretur.

XXVIII. Sichem filius Emmor Dinam filiam Jacob rapuit, et ultione pudicitiae ejus. De profectione Jacob, et de abjectione idolorum, quae sub terebynthum obruit.

XXIX. Verno tempore in Euphrata parturiens Rachel decessit, et sepulta est in Beth-Leem. Ruben concubuit cum concubina patris sui, et Isaac senectute confectus obiit.

XXX. Catalogus generationum qui ex Jacob orti sunt. [Col. 0154B] De segregatione virorum.

XXXI. Joseph prae caeteris filiis a patre diligitur. De somniis ejus et ubi fratres suos in pastu ovium occupatos visitat, et in puteo deponitur, et Ismaelitis negotiatoribus distrahitur.

XXXII. Judas ad Hiram Odollamitem descendit, atque inde duxit uxorem, et filio suo Thamar accepit, quae sequenti tradita, et utroque viduata in domo patris sedit, ac socero fetandum corpus fraude subjecit.

XXXIII. Joseph in Aegyptum distrahitur atque ab Aegyptia domina adamatur, ille recusat adulterium.

XXXIV. Duo eunuchi, praepositus pincernarum ac pistorum in carcere somnium vident, atque Joseph interpretationem sciscitantur, et Pharao somnium [Col. 0154C] videt atque Joseph praesagus factus est futurorum.

XXXV. Joseph, potestate accepta terrae Aegypti, septem annorum fertilitatem, regalibus recondit in horreis, ac famis tempore totidem annorum dum frumenta distrahit, a fratribus secundo remeantibus recognoscitur, et muneribus datis ut patrem deponerent, hortatur, ac vehicula dirigit.

XXXVI. Nuntio audito Jacob gaudens pergit in Aegyptum, ac nuntios dirigit ad Joseph, et obviam patri pergens amplexatus eum flevit, fratres suos patremque coram Pharaone statuit, ac dedit eis terram Gesen, et omnis terra Aegypti famis egestate coacta pro argento venit, et quinta pars solvit Pharaoni.

XXXVII. De aegritudine Jacob et benedictione duorum filiorum Joseph, et partem unam extra fratres suos [Col. 0154D] dedit Jacob Joseph filio suo quam tulit de manu Amorrhaei.

XXXVIII. Jacob vicinior obitu filios convocat suos, et propriis benedictionibus munerat, et futuri temporis sacramenta praesagat. Ne in Aegyptiorum sepulcris poneretur et filios hortatur, ut eum collocarent in sepulcro majorum. Emisso spiritu aromatibus curatur atque ejus corpus ad terram Chanaan deportatur, et fratres ne ab Joseph vicissitudinem sceleris reciperent, deprecatur Joseph moriens fratres suos juramento constringens, ut cum illis visitatio divina respexerit, ejus secum ossa portarent.



BREVES LIBRI BRESITH, ID EST GENESIS.
[Col. 0155]

[Col. 0155A] I. De lucis exordio, et divisione tenebrarum a luce, et die prima.

II. De divisione aquarum, et firmamento inter eas facto, et secunda die.

III. De congregatione aquarum sub coelo, et germine terrae, et tertia die.

IV. De luminaribus coeli, et divisione diei et noctis et quarta die.

V. De reptilibus et volatilibus, et die quinta.

VI. De jumentis et bestiis terrae, et creatione hominis, et sexta die.

VII. De sanctificatione diei septimi, et paradiso, et de fluminibus ejus, et homine ibi posito.

VIII. De Adam ubi nomina animantibus universis imposuit, et de muliere quomodo facta sit, et transgressione [Col. 0155B] eorum.

IX. De irrogata in eos a Domino sententia, et de tunicis, et de Cherubim [a 1Kb] flammeo gladio.

X. De Cain et Abel, et maledictione Dei in parricidas.

XI. De Seth qui [b 1Kb] Adae natus est pro Abel, et de generatione ejus usque ad Noe.

XII. De gigantibus, et Noe, et arca, et diluvio.

XIII. De egressu Noe de arca, [c 1Kb] et de aedificatione altaris.

XIV. De nuditate Noe, et maledictione Chanaan.

XV. De generationibus trium filiorum Noe, et de Nemrod.

XVI. De aedificatione Turris et confusione linguarum, et de progenie Sem usque ad Abraham et Loth.

[Col. 0155C] XVII. De egressione Abrahae de terra Chaldaeorum in Haran Mesopotamiae cum fratribus suis.

XVIII. De Dei promissione ad Abraham, et de profectione ejus in terram Chanaan, et ubi ei Deus secundo apparuit.

XIX. De ingressu Abrahae in Aegyptum, ac reditu ejus in Bethel, et de discessu Lot, et habitatione ejus in Sodomis.

XX. De Dei promissione tertio ad Abraham, et de trecentis decem et octo vernaculis, [d 1Kb] caesis hostibus, et revocato Lot.

XXI. De Dei promissione quarta ad Abraham in Hebron, et de praenuntiatione Dei, quod peregrinaretur semen ejus, et de nativitate Ismael.

XXII. De promissione Dei quinta ad Abraham et de [Col. 0155D] immutatione nominum Abraham et Sarae, de pacto circumcisionis.

XXIII. De Domino quomodo in tribus apparuit Abrahae in convalle Mambre, ubi pollicetur ei Isaac nasciturum, et de [e 1Kb] quinquaginta justis in Sodomis.

[Col. 0156A] XXIV. De subversione Sodomorum, et conceptu filiarum Lot de patre.

XXV. De profectione Abrahae in Gerara, et quae apud eum gessit Abimelech rex Palaestinorum.

XXVI. De nativitate Isaac, et de ludo ejus cum Ismael, et de expulsione Agar cum filio, et de pactione Abimelech cum Abraham.

XXVII. De Isaac ubi immolatur a patre, et quod Bathueli Rebecca sit nata, et de obitu Sarae.

XXVIII. De Rebecca, quomodo Abrahae servus petitor accedens acceptam jungit Isaac.

XXIX. De Abraham ubi Cethuram accepit uxorem, et de obitu Abrahae: et de progenie Ismaelis, et de conceptu et partu Rebeccae.

XXX. De Esau ubi vendidit primogenita sua Jacob, et [Col. 0156B] de promissionibus Dei in Geraris, et ubi seminavit et invenit centuplum.

XXXI. De promissione Isaac et Bersabee, ubi secundo apparuit ei Dominus, et de pacto regis Abimelech cum Isaac, et de Esau et uxoribus ejus.

XXXII. De caecitate Isaac, et quomodo pro Esau benedixit Jacob.

XXXIII. De odio Esau circa Jacob, et fuga Jacob ad Laban, et de somnio et scala, et angelis, et Dominum vidit loquentem ad se.

XXXIV. De servitio Jacob pro uxoribus, et conceptu ovium pro varietate virgarum, et de nativitate filiorum Jacob.

XXXV. De profectione Jacob de Mesopotamia, et de jurgio ejus cum Laban et pacto, et de divisione angelorum, [Col. 0156C] et colluctatione, et pacatione Jacob cum Esau.

XXXVI. De habitatione Jacob in Sichem, et stupro in Dinam, et interfectione urbis, et de idolis absconditis sub terebintho.

XXXVII. De reditu Jacob in Bethel, in quo denuo apparuit ei Deus et vocavit eum Israel, et de Ephrata ubi Rachel, edito Benjamin, obiit et sepulta est; et ubi Ruben ad concubinam patris sui ingressus est, et nominibus Patriarcharum, et de obitu Isaac, et generationibus Esau.

XXXVIII. De Joseph et somniis ejus, et venditione ejus in Aegyptum, et de Juda, et quae de Thamar [f 1Kb] memorantur.

XXXIX. De Joseph ab eunucho empto et in carcerem [Col. 0156D] misso, et de somniis Pharaonis.

XL. De Joseph educto de carcere, et quomodo somnium regi edisserit, et dominus Aegypti constitutus est, et de uxore ejus ac duobus liberis.

XLI. De fratribus Joseph, quomodo descenderunt in [Col. 0157A] Aegyptum, et de reditu eorum, relicto Simeon, et pecunia reperta in saccis.

XLII. De secunda fratrum Joseph profectione cum Benjamin in Aegyptum, et agnitione mutua.

XLIII. De subvectione et muneribus a Joseph fratribus datis, et de profectione Jacob cum omni domo sua in Aegyptum.

[Col. 0158A] XLIV. De ingressu Jacob ad Pharaonem, et de possessione sibi data in terra Gessen.

XLV. De caligine oculorum Jacob, et benedictionem in filiis Joseph, et benedictione filiorum Jacob duodecim.

XLVI. De obitu Jacob et sepultura ejus in Hebron, et de morte Joseph.



CAPITULA LIBRI BRESITH, ID EST GENESIS.
[Col. 0157]

[Col. 0157A] I. De die primo, in quo lux facta est.

II. De die secundo, in quo coelum factum est.

III. De die tertio, in quo terra et mare.

IV. De die quarto, in quo sol, et luna, et stellae.

V. De die quinto in quo repentia in mari, et volatilia coeli.

VI. De die sexto, in quo quadrupedia et serpentes, et bestiae et omnia pecora, et repentia, et homo.

VII. De die septimo, in quo requievit, omni opere [Col. 0157B] consummato, Deus.

VIII. De hoc libro in quo universa quae facta sunt dicit, et de quatuor fluminibus.

IX. De homine posito in paradiso, et ubi praeceptum dat Dominus Adae, et cunctis animantibus Adam imposuit nomina, et de muliere formata de costa ejus.

X. Ubi seduxit serpens mulierem.

XI. Ubi interrogantur de transgressu.

XII. Educuntur de paradiso, ne sumant de ligno vitae.

XIII. Nati sunt Adae filii Cain, et Abel.

XIV. Cain occidit fratrem suum.

XV. Adae natus est Seth pro Abel.

XVI. De generationibus hominum.

[Col. 0157C] XVII. Enoch placuit Deo, et transtulit illum Deus, et de Mathusale, et Noe.

XVIII. Acceperunt sibi uxores, filii Dei, et iratus est Deus.

XIX. Noe placuit Deo, et praecepit ei Deus ut faceret arcam.

XX. Ingressus est Noe in arcam, et factum est diluvium.

XXI. Memoratus est Dominus Noe, et eorum qui cum illo erant, et siccata est aqua.

XXII. Anno sexcentesimo et uno vitae Noe exiit de arca ipse, et qui erant cum eo.

XXIII. Benedixit Dominus Noe et filios ejus.

XXIV. Statuit Dominus diluvium minime futurum.

XXV. De tribus filiis Noe, Sem, Cham, et Japhet, [Col. 0157D] et de ipso ubi inebriatus est.

XXVI. De generationibus Noe et filiorum ejus.

XXVII. De commixtione linguarum, et turre confusionis, et de generationibus Sem.

XXVIII. De generationibus Thare patris Abraham.

XXIX. Dixit Dominus ad Abraham, Exi de terra tua.

XXX. Ubi visus est Dominus Deus Abrahae ad locum Sichem. Quomodo in Aegypto posito, tulit Pharao Sarai in uxorem sibi.

[Col. 0158A] XXXI. De promissione Abrahae et semini ejus.

XXXII. Ubi pugnaverunt reges quatuor adversus quinque, et ceperunt Lot, et omnem equitatum Sodomorum, et Melchisedec obtulit Abrahae decimas.

XXXIII. Ubi visus est Dominus Abrahae, et benedixit eum, et dixit ei: peregrinum erit semen tuum, et genuit ei Agar Ismaelem.

XXXIV. Visus est Dominus Abrahae, et dedit ei signum circumcisionis, et de Isaac.

[Col. 0158B] XXXV. Visus est Dominus Abrahae, cum iret perdere Sodomitas.

XXXVI. Venerunt duo angeli in Sodomis, et manserunt apud Lot.

XXXVII. Pluit Dominus ignem et sulphur de coelo, et evertit Sodomam, et filiae Lot conceperunt de patre suo.

XXXVIII. Locutus est Dominus ad Abimelech pro Sara.

XXXIX. Sara peperit filium, et vocavit eum pater ejus Isaac.

XL. Dixit Sara ad Abraham: projice ancillam et filium ejus, et in Bersabee locutus est angelus Domini ad Agar.

XLI. Juraverunt invicem Abraham et Abimelech.

[Col. 0158C] XLII. Deus tentavit Abraham in Isaac, et de generationibus Nahor.

XLIII. Defuncta est Sara, et emit locum Abraham ad sepulcrum ab Ephron.

XLIV. Praecepit Abraham servo, et profectus est, et adduxit Rebeccam, et Abraham Cethuram duxit uxorem.

XLV. Vixit Abraham annis centum septuaginta quinque, et obiit.

XLVI. De generationibus Ismael, et obitu ejus.

XLVII. De generationibus Isaac.

XLVIII. Facta est fames; et visus est Dominus Isaac, et dixit ei: Noli descendere in Aegyptum: et habitavit in Geraris, ubi seminavit et fecit centuplum, et juravit cum Abimelech.

[Col. 0158D] XLIX. Senuit Isaac, et benedixit Jacob pro Esau, et nescivit.

L. Dimisit Isaac Jacob filium suum, ut iret in Mesopotamiam.

LI. Vidit Jacob visum; et Dominus locutus est ad eum, et benedixit eum.

LII. Venit Jacob in orientem et accepit filias Laban sibi uxores.

LIII. Peperit Lia Jacob viro suo filios quatuor, et cessavit a partu.

[Col. 0159A] LIV. Rachel dedit Jacob ancillam suam Balam, et peperit ei duos filios.

LV. Et Lia dedit Jacob ancillam suam, et peperit ei duos filios, et de mandragoris: et ipsa peperit filios duos et Dinam.

LVI. Memoratus est Dominus Rachel, et peperit Joseph, et statuit Jacob cum Laban de ovibus variis.

LVII. Dixit Dominus ad Jacob: revertere in terram patris tui, et consecutus est eum Laban, et juraverunt invicem.

LVIII. Vidit Jacob castra Dei, et misit nuntios ad fratrem suum, et luctatus est cum angelo.

LIX. Venit Jacob in civitatem Sichimorum, ubi occiderunt filii ejus omnes inhabitantes propter Dinan.

LX. Dixit Dominus ad Jacob: ascende in locum Bethel, [Col. 0159B] et abjecit omnia idola.

LXI. Visus est Dominus ipsi Jacob, et benedixit eum, et cognominavit eum Israel.

LXII. Ubi peperit Rachel Benjamin, et mortua est, et de generationibus Jacob, et obitu Isaac patris ejus.

LXIII. De generationibus Esau.

LXIV. De principibus Esau.

LXV. Qui regnaverunt in Edom priusquam esset rex in Israel.

LXVI. De Joseph et somniis ejus.

LXVII. Ubi missus est in puteum, et distractus Ismaelitis.

LXVIII. De Juda et Thamar uxore filii ejus, quae erat vidua.

[Col. 0159C] LXIX. De Joseph et uxore Putiphare.

[Col. 0160A] LXX. De his qui in carcere somnia viderunt, et interpretavit ea Joseph.

LXXI. Somnium Pharaonis, quod interpretavit Joseph, et factus est dominus terrae Aegypti, et nati sunt ei duo filii.

LXXII. Ubi misit Jacob filios suos in Aegyptum, et cognovit eos Joseph, et unum ex ipsis reclusit usque dum veniret frater ejus Benjamin.

LXXIII. Invaluit fames, et venerunt ad Joseph fratres sui cum Benjamin, et mandavit patri suo venire ad se.

LXXIV. Visus est Dominus Jacob, et dixit ei: Descende in Aegyptum.

LXXV. Nomina filiorum Israel, qui ingressi sunt in Aegyptum.

[Col. 0160B] LXXVI. Ubi venit Joseph obviam Israeli patri suo.

LXXVII. Nuntiavit Joseph Pharaoni, quoniam venit pater ejus.

LXXVIII. Dixit Pharao ad Joseph, ut eligeret terram in qua habitaret pater ejus.

LXXIX. Habitavit Israel in Aegypto, et dixit filio suo Joseph, ne sepeliret eum illic, et vixit Jacob annis centum quadraginta septem.

LXXX. Infirmatus Jacob benedixit filios Joseph alternis manibus.

LXXXI. Vocavit Jacob omnes filios suos, et dixit eis quae ventura essent in novissimis diebus, et defunctus, sublatus et sepultus est in terra sua.

LXXXII. Vixit Joseph annis centum decem, et adjuravit fratres suos, ut cum visitarentur a Domino, [Col. 0160C] tollerent secum ossa ejus in terram suam.




Ex Vaticano Codice ms. antiquissimo
[a 1Kb] CAPITULA IN LIBRUM GENESEOS.
[Col. 0159]

[Col. 0159C] I. Ubi lux primo fieri jubetur.

II. Firmamentum die secundo facit.

III. Ubi aquae a terra separari jubentur.

IV. Ubi terra germinare jubetur die tertio.

V. Ubi luminaria fieri jubentur die quarto.

VI. Luminare factum.

VII. Ubi ex aquis animalia jubentur die quinta.

VIII. Ubi animalia benedicitur [Lege benedicuntur.]

IX. De terra animalia produci jubetur [Lege jubentur] die sexto.

[Col. 0159D] X. Ubi Deus hominem fieri jubet.

XI. Ubi Adam factus benedicitur.

XII. Ubi Adam escarum accipit potestatem.

XIII. Urbis [Lege Orbis] consummatio.

[Col. 0160C] XIV. Recapitulatio creationis.

XV. Adam de limo factus.

XVI. Paradisus factus.

XVII. De fluminibus.

XVIII. Praeceptum Adae in paradiso.

XIX. Ubi Adam nomina pecoribus imponit.

XX. De muliere facta.

XXI. De serpente.

XXII. Ubi se nudos viderunt Adam et Eva.

XXIII. Ubi Dominus ad Adam in paradiso loquitur.

[Col. 0160D] XXIV. Sententia in serpentem.

XXV. Ubi Adam ex paradiso expellitur.

XXVI. Primogenitus Adae Kain.

XXVII. Habel natus.

[Col. 0161A] XXVIII. Sacrificium Kain et Habel.

XXIX. Ubi Kain fratrem occidit.

XXX. Ubi Kain in terra maledicitur.

XXXI. Commoratio Kain a facie Dei, et de genere ejus.

XXXII. De filiis Lamech [a 1Kb] qui ostenderunt.

XXXIII. De musicae artis [b 1Kb] vindicta Lamech.

XXXIV. Ubi Adam rursus filios suscepit.

XXXV. Decapitulatio [Lege Recapitulatio] fabricae Adae.

XXXVI. Ubi Adam moritur.

XXXVII. Enoch ubi translatus est.

XXXVIII. Ubi filii Dei filias hominum concupierunt.

XXXIX. Ubi iratus Dominus vitam hominum in CXX annos terminat.

[Col. 0161B] XL. De Gigantibus.

XLI. Ubi hominem Deus delere minatur.

XLII. Generationes Novae [Lege Noe].

XLIII. Ubi Deus arcam fieri jubet.

XLIV. Ubi Noe in arca introiit.

XLV. Ubi diluvium factum est.

XLVI. Ubi Corvus dimittitur.

XLVII. Ubi de Arca exire jubentur Noe et filii ejus.

XLVIII. Ubi Dominus pollicetur jam non exterminare hominem.

XLIX. Ubi Noe filios benedicit.

L. Quia sanguis anima sit, et ideo ab esu prohibetur.

LI. De arca [Lege arcu] in nube in signum.

LII. Quod Kam pater Kananeorum [Lege Cham . . . . Chananaeorum] sit.

[Col. 0161C] LIII. Quod Noe vino inebriatur, et a filio irridetur.

LIV. Generationes filiorum Noe; initium novarum linguarum.

LV. De Nembroth Gigante, qui prior post diluvium regnavit.

LVI. Ubi Assur Ninivem constituit.

LVII. Filii Kanaam [Lege Chanaan] Sydon et Gethey.

LVIII. Filii Sem.

LIX. Habitatio filiorum Sem.

LX. Consumatio filiorum Noe.

LXI. De turre.

LXII. Ubi Dominus descendit videre civitatem et turrem.

LXIII. Generatio Sem.

LXIV. De Sarai sterili.

[Col. 0161D] LXV. Translatio Abrahae in Charram.

LXVI. Ubi Abrahae de terra exire jubetur.

LXVII. Ubi Dominus primum Abrahae apparuit.

LXVIII. Ubi Abraham in Aegyptum propter famem descendit.

LXIX. Ubi Sarai regi de Aegypto introducitur.

LXX. Contentio inter pastores Abrahae et Lot.

LXXI. Ubi [c 1Kb] Abraham Deus et semine ejus totius terra promittitur.

[Col. 0162A] LXXII. Ubi Abraham quercum Mambre reversus est.

LXXIII. Ubi quatuor reges adversus Sodomam veniunt.

LXXIV. Ubi Abraham praedam cum Lot reduxit.

LXXV. De Melchisedech.

LXXVI. Ubi Deus tertio visus est Abrahae, et filium promittit.

LXXVII. Abraham credidit Deo, et reputatum est illi.

LXXVIII. Abraham per signa sacrificat.

LXXIX. Destamentum [Lege Testamentum] Abraham.

LXXX. Ubi Sarai risit.

LXXXI. Ubi Agar fugit.

LXXXII. Ubi Dominus Abraham patrem gentium pollicetur.

LXXXIII. Ubi eum Deus circumcidi jubet.

[Col. 0162B] LXXXIV. Ubi Abraham pro Hismael rogat.

LXXXV. Ubi Abraham omnes suos circumcidit.

LXXXVI. Ubi Dominus cum duobus venit sub arbore Mambre.

LXXXVII. Ubi Abraham de Sodomis interrogat.

LXXXVIII. Ubi Lot angelos hospitio suscipit.

LXXXIX. Lot ad generos.

XC. Ubi filiae Lot ad patrem intrarunt.

XCI. Ubi Abraham uxorem suam vocavit sororem.

XCII. Abraham filium suum suscepit.

XCIII. Ubi Deus ad Agar loquitur.

XCIV. Ubi Abimelech ad Abraham.

XCV. Ubi Deus tentat Abraham de filio.

XCVI. Rebeccae genus.

XCVII. Ubi Sarra moritur.

[Col. 0162C] XCVIII. Ubi Abraham de uxore filii commendat.

XCIX. De Cethura uxore Abrahae.

C. Ubi mortuus est Abraham.

CI. Ismael progenies.

CII. De lente.

CIII. Isaach progenies.

CIV. Ubi visus Deus ad Isaach.

CV. Ubi Isaach sororem suam duxit uxorem.

CVI. Ubi Isaach centuplum redigit Abimelech.

CVII. De puteis Isaach.

CVIII. Ubi Isaach Aram aedificat Domino.

CIX. Ubi Isaach increpat Abimelech.

CX. Ubi puteus Isaach siccavit.

CXI. Vox Esau.

CXII. Ubi Jacob accipit benedictionem Esau.

[Col. 0162D] CXIII. Jacob accepit mandatum a patre ne alienigenam uxorem habeat.

CXIV. Ubi Esau aliam uxorem accepit.

CXV. Ubi Jacob lapidem ad caput posuit.

CXVI. Ubi Jacob lapidem unxit, et votum fecit.

CXVII. Ubi Jacob ad puteum oves adaquavit.

CXVIII. Ubi Jacob pro uxore servit.

CXIX. De mandragoris filii.

CXX. Ubi Jacob cum socero de mercede paciscitur.

[Col. 0163A] CXXI. De virgis Jacob variis.

CXXII. Ubi Jacob cum uxoribus a Laban proficiscitur.

CXXIII. Ubi Jacob vidit consilium Dei.

CXXIV. Ubi Jacob cum angelo luctatur.

CXXV. Ubi Jacob Esau frater occurrit.

CXXVI. Ubi filia Jacob rapta est.

CXXVII. Ubi filii Jacob filios Sicem interfecerunt.

CXXVIII. Ubi Jacob idola disperdit.

CXXIX. Debbora mortua.

CXXX. Deus ad Jacob in Bethel.

CXXXI. Ubi Rachel moritur.

CXXXII. Ruben cum uxore patris concubuit.

CXXXIII. Nomina filiorum Jacob.

CXXXIV. Jacob ad patrem venit.

[Col. 0163B] CXXXV. Isaach reddit [Supple spiritum].

CXXXVI. Progenies Esau.

CXXXVII. De Joseph.

[Col. 0164A] CXXXVIII. De Juda uxorem accipiente.

CXXXIX. De Thamar.

CXL. Joseph contra Dominam.

CXLI. Joseph in carcerem.

CXLII. Somnium Pharao.

CXLIII. Ubi nati sunt filii Joseph Manasses et Efraym.

CXLIV. Jacob ad frumentum ad Aegyptum mittit.

CXLV. Joseph fratres agnoscit.

CXLVI. Ubi filii Jacob reversi sunt ad patrem suum.

CXLVII. Ubi iterum venerunt in Aegyptum filii Jacob ad Joseph.

CXLVIII. Ubi Joseph fratres agnoscit.

CXLIX. Eunti Jacob in Aegyptum Dominus visus est.

CL. Ubi loquitur Jacob ad Pharao.

CLI. Ubi Joseph Aegyptiis pro panibus.

[Col. 0164B] CLII. Ubi Jacob Joseph pro sepultura [a 1Kb] commonet jure.

CLIII. Ubi Jacob filios Joseph benedicit.

CLIV. Ubi Jacob filios suos duodecim benedicit.



[a 1Kb] INCIPIT LIBER [b 8Kb] BRESITH Qui graece dicitur GENESIS.
[Col. 0163]

[Col. 0163C] [ [c 1Kb] T. I, B. I, C. I, Cap. I.] In principio creavit Deus coelum et terram. Terra autem erat inanis et vacua, et tenebrae [Vulg. addit erant] super faciem abyssi, et Spiritus Dei ferebatur super aquas. Dixitque Deus: Fiat lux. Et facta est lux. Et vidit Deus lucem quod esset bona: Et divisit Deus lucem ac tenebras [Vulg. tenebris]. Appellavitque lucem Diem, et tenebras Noctem: Factumque est vespere et mane, dies unus. [B. II, C. II.] Dixit quoque Deus: Fiat firmamentum in medio aquarum, et dividat aquas ab aquis. Et fecit Deus firmamentum, divisitque aquas quae erant sub firmamento, ab his quae erant super firmamentum. Et factum est ita. Vocavitque Deus [Col. 0164C] firmamentum, Coelum: et factum est vespere et mane, dies secundus. [B. III, C. III.] Dixit vero Deus: Congregentur aquae, quae sub coelo sunt, in locum unum, et appareat arida. Factumque est ita. Et vocavit Deus aridam Terram, congregationesque aquarum appellavit Maria. Et vidit Deus quod esset bonum. Et ait: Germinet terra herbam virentem et facientem semen, et lignum pomiferum faciens fructum juxta genus suum, cujus semen in semetipso sit super terram. Et factum est ita. Et protulit terra herbam virentem, et ferentem [Vulg. facientem] semen juxta genus suum, lignumque faciens fructum, et habens unumquodque semen [Vulg. sementem] secundum [Col. 0165A] speciem suam. Et vidit Deus quod esset bonum. Factumque est vespere et mane, dies tertius. [B. IV, C. IV.] Dixit autem Deus: Fiant luminaria in firmamento coeli, ut [Vulg. et] dividant diem ac noctem, et sint in signa, et tempora, et dies et annos, et [Vulg. ut] luceant in firmamento coeli, et illuminent terram. Et factum est ita. Fecitque Deus duo magna luminaria: luminare majus, ut praeesset diei, et luminare minus, ut praeesset nocti, et stellas. Et posuit eas Deus in firmamento coeli, ut lucerent super terram, et praeessent diei ac nocti, et dividerent lucem ac tenebras. Et vidit Deus quod esset bonum. Et factum est vespere et mane, dies quartus. [B. V, C. V.] Dixit etiam Deus: Producant aquae reptile animae viventis, et volatile super terram sub firmamento [Col. 0165B] coeli. Creavitque Deus cete grandia, et omnem animam viventem atque motabilem, quam produxerant aquae in species suas, et omne volatile secundum genus suum. Et vidit Deus quod esset bonum. Benedixitque eis, dicens: Crescite, et multiplicamini, et replete aquas maris: avesque multiplicentur super terram. Et factum est vespere et mane, dies quintus. [B. VI, C. VI.] Dixit quoque Deus: Producat terra animam viventem in genere suo, jumenta, et reptilia, et bestias terrae secundum species suas. Factumque est ita. Et fecit Deus bestias terrae juxta species suas, et jumenta et omne reptile terrae in genere suo. Et vidit Deus quod esset bonum, et ait: Faciamus hominem ad imaginem et similitudinem nostram, et praesit piscibus maris, et volatilibus coeli, [Col. 0165C] et bestiis, universaeque terrae, omnique reptili quod movetur in terra. Et creavit Deus hominem ad imaginem suam: ad imaginem Dei creavit illum, masculum et feminam creavit eos. Benedixitque illis Deus, et ait: Crescite, et multiplicamini, et replete terram, et subjicite eam, et dominamini piscibus maris, et volatilibus coeli, et universis animantibus, quae moventur super terram. Dixitque Deus: Ecce dedi vobis omnem herbam afferentem semen super terram, et universa ligna quae habent in semetipsis sementem generis sui, ut sint vobis in escam, et cunctis animantibus terrae, omnique volucri coeli, et universis quae moventur in terra, et in quibus est anima vivens, ut habeant ad vescendum. Et factum est ita. Viditque [Col. 0166A] Deus cuncta quae fecit [Vulg. fecerat]. et erant valde bona. Et factum est vespere et mane, dies sextus.

[B. VII, C. VII, Cap. II] Igitur perfecti sunt coeli et terra, et omnis ornatus eorum. Complevitque Deus die septimo opus suum quod fecerat, et requievit die septimo ab universo opere quod patrarat. Et benedixit diei septimo, et sanctificavit illum: quia in ipso cessaverat ab omni opere suo quod creavit Deus ut faceret. [C. VIII.] Istae generationes [Vulg. interserit sunt] coeli et terrae, quando creata sunt in die, quo fecit Dominus Deus coelum et terram: Et omne virgultum agri antequam oriretur in terra, omnemque herbam regionis priusquam germinaret: non enim pluerat Dominus Deus super terram, et homo non erat qui operaretur terram; sed fons ascendebat e [Col. 0166B] terra, irrigans universam superficiem terrae. Formavit igitur Dominus Deus hominem de limo terrae, et inspiravit in faciem ejus spiraculum vitae, et factus est homo in animam viventem. Plantaverat autem Dominus Deus Paradisum voluptatis a principio, in quo posuit hominem quem formaverat. Produxitque Dominus Deus de humo omne lignum pulchrum visu, et ad vescendum suave: lignum etiam vitae in medio paradisi, lignumque scientiae boni et mali. Et fluvius egrediebatur de loco voluptatis ad irrigandum paradisum, qui inde dividitur in quatuor capita: Nomen uni Phison: ipse est qui circuit omnem terram [a 1Kb] Evila, ubi nascitur aurum. Et aurum terrae illius optimum est: ibique invenitur [b 31Kb] bdellium, et lapis onychinus. Et nomen fluvii secundi Gion [Vulg. Gehon]: [Col. 0166C] ipse est qui circuit omnem terram Aethiopiae. Nomen vero fluminis tertii, Tigris: ipse vadit contra Assyrios. Fluvius autem quartus, ipse est Euphrates. [C. IX.] Tulit ergo Dominus Deus hominem, et posuit eum in paradiso voluptatis, ut operaretur et custodiret illum: praecepitque ei dicens: Ex omni ligno paradisi comede: de ligno autem scientiae boni et mali ne comedas: in quocumque enim die comederis ex eo, morte morieris. Dixit quoque Dominus Deus: Non est bonum esse hominem solum: [c 17Kb] faciamus ei adjutorium simile sui [Vulg. sibi]. [B. VIII.] Formatis igitur, Dominus Deus, de humo cunctis animantibus terrae, et universis volatilibus coeli, adduxit ea ad Adam, ut videret quid vocaret ea: [Col. 0167A] omne enim quod vocavit Adam animae viventis, ipsum est nomen ejus. Appellavitque Adam nominibus suis cuncta animantia, et universa volatilia coeli, et omnes bestias terrae.

Adam [Vulg. Adae] vero non inveniebatur adjutor similis ejus. Immisit ergo Dominus Deus soporem in Adam: cumque obdormisset, tulit unam de costis ejus, et replevit carnem pro ea. Et aedificavit Dominus Deus costam, quam tulerat de Adam, in mulierem, et adduxit eam ad Adam. Dixitque Adam: Hoc nunc, os ex ossibus meis, et caro de carne mea, haec vocabitur Virago, quoniam de viro sumpta est. Quamobrem relinquet homo patrem suum et matrem, et adhaerebit uxori suae, et erunt duo in carne una. [C. X.] [a 1Kb] Erant autem uterque nudi, Adam scilicet [Col. 0167B] et uxor ejus, et non erubescebant.

[CAP. III.] Sed et serpens erat callidior cunctis animantibus terrae, quae fecerat Dominus Deus. Qui dixit ad mulierem: Cur praecepit vobis Deus ut non comederetis de omni ligno paradisi? Cui respondit mulier: De fructu lignorum, quae sunt in paradiso [b 17Kb] vescimur; de fructu vero ligni, quod est in medio paradisi, praecepit nobis Deus ne comederemus, et ne tangeremus illud, ne forte moriamur. Dixit autem serpens ad mulierem: Nequaquam morte moriemini. Scit enim Deus quod in quocumque die comederitis ex eo, aperientur oculi vestri, et eritis sicut dii, scientes bonum et malum. Vidit igitur mulier quod bonum esset lignum ad vescendum, et pulchrum oculis, aspectuque delectabile, et tulit de [Col. 0167C] fructu illius, et comedit: deditque viro suo, qui comedit. Et aperti sunt oculi amborum, cumque cognovissent se esse nudos, consuerunt folia ficus, et fecerunt sibi perizomata. [C. XI.] Et cum audissent vocem Domini Dei deambulantis in paradiso ad auram post meridiem, abscondit se Adam et uxor ejus a facie Domini Dei in medio ligni paradisi. Vocavitque Dominus Deus Adam, et dixit ei: Ubi es? Qui ait: Vocem tuam audivi in paradiso, et timui eo quod nudus essem, et abscondi me. Cui dixit: Quis enim indicavit tibi quod nudus esses, nisi quod ex [Col. 0168A] ligno de quo praeceperam tibi, ne comederes, comedisti? Dixitque Adam: Mulier quam dedisti sociam mihi, dedit mihi de ligno, et comedi. Et dixit Dominus Deus ad mulierem: Quare hoc fecisti? Quae respondit: Serpens decepit me, et comedi. [B. IX.] Et ait Dominus Deus ad serpentem: Quia fecisti hoc, maledictus es inter omnia animantia, et bestias terrae: super pectus tuum gradieris, et terram comedes cunctis diebus vitae tuae. Inimicitias ponam inter te et mulierem, et semen tuum et semen illius: [c 2Kb] ipse conteret caput tuum, et tu insidiaberis calcaneo ejus. Mulieri quoque dixit: Multiplicabo aerumnas tuas et conceptus tuos: in dolore paries filios, et sub viri [d 1Kb] potestate eris, et ipse dominabitur tui. Adae vero dixit: Quia audisti vocem uxoris tuae, et [Col. 0168B] comedisti de ligno, ex quo praeceperam tibi, ne comederes, maledicta terra in opere tuo, in laboribus comedes eam [Vulg. ex ea] cunctis diebus vitae tuae. Spinas et tribulos germinabit tibi, et comedes herbam terrae. In sudore vultus tui vesceris pane, donec revertaris in terram de qua sumptus es: quia pulvis es, et in pulverem reverteris. Et vocavit Adam nomen uxoris suae Eva: eo quod mater esset cunctorum viventium. [T. II, C. XII.] Fecit quoque Dominus Deus Adam [Vulg. Adae] et uxori ejus tunicas pellicias, et induit eos, et ait: Ecce Adam factus est quasi unus ex nobis, sciens bonum et malum: nunc ergo ne forte mittat manum suam, et sumat etiam de ligno vitae, et comedat, et vivat in aeternum. Et emisit eum Dominus Deus de paradiso voluptatis, [Col. 0168C] ut operaretur terram, de qua sumptus est. Ejecitque Adam, et collocavit ante paradisum voluptatis Cherubim et flammeum gladium atque versatilem, ad custodiendam viam ligni vitae.

[B. X, C. XIII, Cap. IV.] Adam vero cognovit Evam uxorem suam, quae concepit et peperit Cain, dicens: Possedi hominem per Deum. Rursumque peperit fratrem ejus Abel. Fuit autem Abel pastor ovium, et Cain agricola. Factum est autem post multos dies ut offerret Cain de fructibus terrae munera Domino. Abel quoque obtulit de primogenitis gregis [Col. 0169A] sui, et de adipibus eorum, et respexit Dominus ad Abel, et ad munera ejus. Ad Cain vero, et ad munera illius non respexit: iratusque est Cain vehementer, et concidit vultus ejus. Dixitque Dominus ad eum: Quare iratus es? et cur concidit facies tua? Nonne si bene egeris, recipies? sin autem male, statim in foribus peccatum aderit? sed sub te erit appetitus ejus, et tu dominaberis illius. [C. XIV.] Dixitque Cain ad Abel fratrem suum: [a 1Kb] Egrediamur foras. Cumque essent in agro, consurrexit Cain adversus Abel fratrem suum, et interfecit eum. Et ait Dominus ad Cain: Ubi est Abel frater tuus? Qui respondit, Nescio. Num custos fratris mei [b 1Kb] sum? Dixitque ad eum: Quid fecisti? vox sanguinis fratris tui clamat ad me de terra. Nunc igitur maledictus [Col. 0169B] eris super terram, quae aperuit os suum, et suscepit sanguinem fratris tui de manu tua. Cum operatus fueris eam, non dabit tibi fructus suos: vagus et profugus eris super terram. Dixitque Cain ad Dominum: Major est iniquitas mea, quam ut veniam merear. Ecce ejicis me hodie a facie terrae, et a facie tua abscondar, et ero vagus et profugus in terra: omnis igitur qui invenerit me, occidet me. Dixitque ei Dominus: Nequaquam ita fiet, sed omnis qui occiderit Cain, septuplum punietur. Posuitque Dominus [c 1Kb] Cain signum, ut non eum interficeret omnis qui invenisset eum. Egressusque Cain a facie Domini, habitavit in terra profugus ad orientalem plagam Edem. Cognovit autem Cain uxorem suam, quae concepit et peperit Enoch, et aedificavit civitatem, [Col. 0169C] vocavitque nomen ejus ex nomine filii sui, Enoch. Porro Enoch genuit Irad, Irad genuit Maujael, et Maujael genuit Mathusael, et Mathusael genuit Lamech. Qui accepit duas uxores, nomen uni Ada, et nomen alteri Sella. Genuitque Ada Jabal, qui fuit Pater habitantium in tentoriis, atque pastorum. Et nomen fratris ejus Jubal: ipse fuit pater canentium cithara et organo. Sella quoque genuit Thubal Cain, qui fuit malleator, et faber in cuncta opera aeris et ferri. Soror vero Thubal Cain, Noema. Dixitque Lamech uxoribus suis, Adae et Sellae: Audite vocem meam, uxores Lamech, auscultate sermonem meum: quoniam occidi virum in vulnus meum, et adolescentulum in livorem meum. Septuplum ultio dabitur de Cain: de Lamech vero septuagies septies. [Col. 0169D] [B. XI, C. XV.] Cognovit quoque adhuc [Vulg. tac. adhuc] Adam uxorem suam, et peperit filium, [Col. 0170A] vocavitque nomen ejus Seth, dicens: Posuit mihi Deus semen aliud pro Abel, quem occidit Cain. Sed et Seth natus est filius quem vocavit Enos: iste coepit invocare nomen Domini.

[C. XVI, Cap. V.] Hic est liber generationis Adam. In die qua creavit Deus hominem, ad similitudinem Dei fecit illum. Masculum et feminam creavit eos, et benedixit illis, et vocavit nomen eorum Adam, in die quo creati sunt. Vixit autem Adam centum triginta annis, et genuit ad imaginem et similitudinem suam, vocavitque nomen ejus Seth. Et facti sunt dies Adam. postquam genuit Seth, octingenti anni: genuitque filios et filias. Et factum est omne tempus quod vixit Adam anni nongenti triginta, et mortuus est. Vixit quoque Seth centum [Col. 0170B] quinque annis, et genuit Enos. Vixitque Seth postquam genuit Enos, octingentis septem annis, genuitque filios et filias. Et facti sunt omnes dies Seth nongentorum duodecim annorum, et mortuus est. Vixit vero Enos nonaginta annis, et genuit Cainam. Post cujus ortum vixit octingentis quindecim annis, et genuit filios et filias. Factique sunt omnes dies Enos nongentorum quinque annorum, et mortuus est. Vixit quoque Cainan septuaginta annis, et genuit Malaleel. Et vixit Cainan postquam genuit Malaleel, octingentis quadraginta annis, genuitque filios et filias. Et facti sunt omnes dies Cainan nongenti decem anni, et mortuus est. Vixit autem Malaleel sexaginta quinque annis, et genuit Jared. Et vixit Malaleel postquam genuit Jared, octingentis [Col. 0170C] triginta annis, et genuit filios et filias. Et facti sunt omnes dies Malaleel octingenti nonaginta quinque anni, et mortuus est. Vixitque Jared centum sexaginta duobus annis, et genuit Enoch. Et vixit Jared postquam genuit Enoch, octingentis annis, et genuit filios et filias. Et facti sunt omnes dies Jared nongenti sexaginta duo anni, et mortuus est. [C. XVII.] Porro Enoch vixit sexaginta quinque annis, et genuit Mathusalam, et ambulavit Enoch cum Deo [d 1Kb] postquam genuit Mathusalam, trecentis annis, et genuit filios et filias. Et facti sunt omnes dies Enoch trecenti sexaginta quinque anni. Ambulavitque cum Deo, et non apparuit: quia tulit eum Deus. [e 1Kb] Vixit quoque Mathusala centum octoginta septem annis, et genuit Lamech. Et vixit Mathusala, [Col. 0170D] postquam genuit Lamech, septingentis octoginta duobus annis, et genuit filios et filias. Et [Col. 0171A] facti sunt omnes dies Mathusalae nongenti sexaginta novem anni, et mortuus est. Vixit autem Lamech centum octoginta duobus annis, et genuit filium, vocavitque nomen ejus Noe, dicens: Iste consolabitur nos ab operibus manuum nostrarum, in terra cui maledixit Dominus. Vixitque Lamech postquam genuit Noe, quingentis nonaginta quinque annis, et genuit filios et filias. Et facti sunt omnes dies Lamech septingenti septuaginta septem anni, et mortuus est.

[T. III, B. XII, C. XVIII, Cap. VI.] Noe vero cum quingentorum esset annorum, genuit Sem, Cham et Japheth. Cumque coepissent homines multiplicari super terram, et filias procreassent, videntes filii Dei filias hominum quod essent pulchrae, acceperunt sibi uxores ex omnibus, quas elegerant. [Col. 0171B] Dixitque Deus: Non [a 1Kb] permanebit spiritus meus in homine in aeternum, quia caro est: eruntque dies illius centum viginti annorum. Gigantes autem erant super terram in diebus illis; postquam enim ingressi sunt filii Dei ad filias hominum, illaeque genuerunt, isti sunt potentes a saeculo viri famosi. Videns autem Deus quod multa malitia hominum esset in terra, et cuncta cogitatio cordis intenta esset ad malum omni tempore, poenituit eum quod hominem fecisset in terra. Et tactus dolore cordis intrinsecus: Delebo, inquit, hominem, quem creavi a facie terrae, ab homine usque ad animantia, a reptili usque ad volucres coeli: poenitet enim me fecisse eos. [C. XIX.] Noe vero invenit gratiam coram Domino. Hae [Vulg. addit sunt] generationes Noe: Noe vir justus atque perfectus fuit in generationibus [Col. 0171C] suis, cum Deo ambulavit. Et genuit tres filios Sem, Cham, et Japheth: corrupta est autem terra coram Deo, et repleta est iniquitate. Cumque vidisset Deus terram esse corruptam (omnis quippe caro corruperat viam suam super terram) dixit ad Noe: Finis universae carnis venit coram me, repleta est terra iniquitate a facie eorum, et ego disperdam eos cum terra. Fac tibi arcam de lignis [b 17Kb] laevigatis, mansiunculas in arca facies, et bitumine linies intrinsecus et extrinsecus. Et sic facies eam: Trecentorum cubitorum erit longitudo arcae, quinquaginta cubitorum latitudo, et triginta cubitorum altitudo illius. Fenestram in arca facies, et in cubito consummabis summitatem ejus: ostium autem arcae [Col. 0171D] pones ex latere deorsum, coenacula, et tristega facies in ea. Ecce ego adducam diluvii aquas super terram, ut interficiam omnem carnem, in qua spiritus [Col. 0172A] vitae est subter coelum: [Vulg. add. et] universa quae in terra sunt consummentur. Ponamque foedus meum tecum, et ingredieris arcam tu, et filii tui, uxor tua, et uxores filiorum tuorum tecum. Et ex cunctis animantibus universae carnis bina induces in arcam, ut vivant tecum, masculini sexus et feminini. De volucribus juxta genus suum, et de jumentis in genere suo, et ex omni reptili terrae secundum genus suum: bina de omnibus ingredientur tecum, ut possint vivere. Tolles igitur tecum ex omnibus escis, quae mandi possunt, et comportabis apud te, et erunt tam tibi quam illis in cibum. Fecit ergo Noe omnia quae praeceperat illi Deus.

[Cap. VII.] Dixitque Dominus ad eum: Ingredere tu, et omnis domus tua in arcam, te enim vidi [Col. 0172B] justum coram me in generatione hac. Ex omnibus animantibus mundis tolle septena et septena, masculum et feminam; de animantibus vero non mundis duo et duo, masculum et feminam. Sed et de volatilibus coeli septena et septena, masculum et feminam, ut salvetur semen super faciem universae terrae. Adhuc enim et post dies septem ego pluam super terram quadraginta diebus et quadraginta noctibus, et delebo omnem substantiam quam feci, de superficie terrae. Fecit ergo Noe omnia quae mandaverat ei Dominus. Eratque sexcentorum annorum quando diluvii aquae inundaverunt super terram. [C. XX.] Et ingressus est Noe et filii ejus, uxor ejus et uxores filiorum ejus cum eo, in arcam propter aquas diluvii. De animantibus quoque mundis [Col. 0172C] et immundis, et de volucribus, et ex omni quod movetur super terram, duo et duo ingressa sunt ad Noe in arcam, masculus et femina, sicut praeceperat Deus Noe. Cumque transissent septem dies, aquae diluvii inundaverunt super terram. Anno sexcentesimo vitae Noe, mense secundo, septimo decimo die mensis, rupti sunt omnes fontes abyssi magnae, et cataractae coeli apertae sunt, et facta est pluvia super terram quadraginta diebus et quadraginta noctibus. In articulo diei illius ingressus est Noe, et Sem, et Cham, et Japheth, filii ejus, uxor illius, et tres uxores filiorum ejus cum eis, in arcam: ipsi et omne animal secundum genus suum, universaque jumenta in genere suo, et omne quod movetur super terram in genere suo, cunctumque [Col. 0172D] volatile secundum genus suum, universae aves, omnesque volucres, ingressae sunt ad Noe in arcam; bina et bina ex omni carne, in qua erat spiritus [Col. 0173A] vitae. Et quae ingressa sunt, masculus et femina ex omni carne introierunt, sicut praeceperat ei Deus: et inclusit eum Dominus de foris. Factumque est diluvium quadraginta diebus super terram: et multiplicatae sunt aquae, et elevaverunt arcam in sublime a terra. Vehementer enim inundaverunt: et omnia repleverunt in superficie terrae: porro arca ferebatur super aquas. Et aquae praevaluerunt nimis super terram: opertique sunt omnes montes excelsi sub universo coelo. Quindecim cubitis altior fuit aqua super montes, quos operuerat. Consumptaque est omnis caro quae movebatur super terram, volucrum, animantium, bestiarum, omniumque reptilium, quae reptant super terram: universi homines, et cuncta, in quibus spiraculum vitae est in terra, [Col. 0173B] mortua sunt. Et delevit omnem substantiam, quae erat super terram, ab homine usque ad pecus, tam reptile quam volucres coeli: et deleta sunt de terra: remansit autem solus Noe, et qui cum eo erant in arca. Obtinueruntque aquae terram centum quinquaginta diebus.

[T. IV, C. XXI, Cap. VIII.] Recordatus autem Deus Noe, cunctorumque animantium, et omnium jumentorum, quae erant cum eo in arca, adduxit spiritum super terram, et imminutae sunt aquae. Et clausi sunt fontes abyssi, et cataractae coeli: et prohibitae sunt pluviae de coelo. Reversaeque sunt aquae de terra euntes et redeuntes: et coeperunt minui post centum quinquaginta dies. Requievitque arca mense septimo, [a 1Kb] vigesima septima die mensis, super montes [Col. 0173C] Armeniae. At vero aquae ibant et decrescebant usque ad decimum mensem: decimo enim mense, prima die mensis apparuerunt cacumina montium. Cumque transissent quadraginta dies, aperiens Noe fenestram arcae, quam fecerat, dimisit corvum: qui egrediebatur, [b 1Kb] et revertebatur, donec siccarentur aquae super terram. Emisit quoque columbam post eum, ut videret si jam cessassent aquae super faciem terrae. Quae cum non invenisset ubi requiesceret pes ejus, reversa est ad eum in arcam: aquae enim erant super universam terram: extenditque manum, et apprehensam intulit in arcam. Exspectatis autem ultra septem diebus aliis, rursum dimisit columbam ex arca. At illa venit ad eum ad [Col. 0174A] vesperam, portans ramum olivae virentibus foliis in ore suo. Intellexit ergo Noe quod cessassent aquae super terram. Exspectavitque nihilominus septem alios dies: et emisit columbam, quae non est reversa ultra ad eum. [C. XXII.] Igitur sexcentesimo primo anno, primo mense, prima die mensis, imminutae sunt aquae super terram: et aperiens Noe tectum arcae, aspexit, viditque quod exsiccata esset superficies terrae. Mense secundo septima et vigesima die mensis, arefacta est terra. [B. XIII.] Locutus est autem Deus ad Noe, dicens: Egredere de arca, tu et uxor tua, filii tui, et uxores filiorum tuorum tecum: cuncta animantia quae sunt apud te, ex omni carne, tam in volatilibus quam in bestiis et universis reptilibus quae reptant super terram, educ [Col. 0174B] tecum, et ingredimini super terram: crescite et multiplicamini super eam. Egressus est ergo Noe, et filii ejus, uxor illius, et uxores filiorum ejus, cum eo. Sed et omnia animantia, jumenta, et reptilia quae reptant super terram, secundum genus suum, de arca egressa sunt. [T. V.] Aedificavit autem Noe altare Domino, et tollens de cunctis pecoribus et volucribus mundis, obtulit holocausta super altare. Odoratusque est Dominus odorem suavitatis, et ait [c 27Kb] ad eum: Nequaquam ultra maledicam terrae propter homines: sensus enim et cogitatio humani cordis in malum prona sunt ab adolescentia sua; non igitur ultra percutiam omnem animam viventem, sicut feci. Cunctis diebus terrae, sementis et messis, frigus et aestus, aestas et hyems, nox et dies non [Col. 0174C] requiescent.

[C. XXIII, Cap. IX.] Benedixitque Deus Noe et filiis ejus. Et dixit ad eos: Crescite et multiplicamini, et implete [Vulg. replete] terram. Et terror vester ac tremor sit super cuncta animalia terrae, et super omnes volucres coeli, cum universis quae moventur in terra [Vulg. super terram], omnes pisces maris manui vestrae traditi sunt. Et omne quod movetur et vivit, erit vobis in cibum, quasi olera virentia tradidi vobis omnia: Excepto, quod carnem cum sanguine comedetis. Sanguinem enim animarum vestrarum requiram de manu cunctarum bestiarum, et de manu hominis, de manu viri et fratris ejus, requiram animam hominis. Quicumque [Col. 0175A] effuderit humanum sanguinem, fundetur sanguis illius, ad imaginem quippe Dei factus est homo. Vos autem crescite et multiplicamini, et ingredimini super terram, et implete eam. [C. XXIV.] Haec quoque dixit Deus ad Noe et ad filios ejus cum eo. Ecce ego statuam pactum meum vobiscum, et cum semine vestro post vos: et ad omnem animam viventem, quae est vobiscum, tam in volucribus quam in jumentis et pecudibus terrae cunctis, quae egressa sunt de arca, et universis bestiis terrae. Statuam pactum meum vobiscum, et nequaquam ultra interficietur omnis caro ab aquis diluvii, neque erit deinceps diluvium dissipans terram. Dixitque Deus: Hoc signum foederis quod do inter me et vos, et ad omnem animam viventem, quae est vobiscum in generationes [Col. 0175B] sempiternas. Arcum meum ponam in nubibus, et erit signum foederis inter me et inter terram. Cumque obduxero nubibus coelum, apparebit arcus meus in nubibus: et recordabor foederis mei vobiscum, et cum omni anima vivente quae carnem vegetat: et non erunt ultra aquae diluvii ad delendam universam carnem. Eritque arcus in nubibus, et videbo illum, et recordabor foederis sempiterni, quod pactum est inter Deum et inter omnem animam viventem universae carnis quae est super terram. Dixitque Deus Noe: Hoc erit signum foederis, quod constitui inter me et inter omnem carnem super terram. [B. XIV, C. XXV.] Erant igitur filii Noe, qui egressi sunt de arca, Sem, Cham, et Japheth: porro Cham ipse est pater Chanaan. Tres isti sunt [Col. 0175C] filii Noe: et ab his disseminatum est omne hominum genus super universam terram. Coepitque Noe vir agricola exercere terram, et plantavit vineam. Bibensque vinum inebriatus est, et nudatus in tabernaculo suo. Quod cum vidisset Cham pater Chanaan, verenda scilicet patris sui esse nudata, nuntiavit duobus fratribus suis foras. At vero Sem et Japheth pallium imposuerunt humeris suis, et incedentes retrorsum, operuerunt verenda patris sui: faciesque eorum aversae erant, et patris virilia non viderunt. Evigilans autem Noe ex vino, cum didicisset quae fecerat ei filius suus minor, ait: Maledictus Chanaan, servus servorum erit fratribus suis. Dixitque: Benedictus Dominus Deus Sem, sit Chanaan servus ejus. Dilatet Deus Japheth, et habitet in [Col. 0175D] tabernaculis Sem, sitque Chanaan servus ejus. [C. XXVI.] Vixit autem Noe post diluvium trecentis quinquaginta annis. Et impleti sunt omnes dies ejus nongentorum quinquaginta annorum, et mortuus est.

[T. VI, B. XV, Cap. X.] Hae generationes filiorum Noe, Sem, Cham et Japheth: natique sunt eis filii post diluvium. Filii Japheth: Gomer, et Magog, et Madai, et Javan, et Thubal, et Mosoch, et Thiras. Porro filii Gomer: Ascenez et Riphath et Thogorma. Filii autem Javan: Elisa et Tharsis, Cetthim, et Dodanim. Ab his divisae sunt insulae gentium in regionibus suis: unusquisque secundum linguam suam et familias suas in nationibus suis. Filii autem Cham: Chus et Mesraim, et Phuth, et Chanaan. [Col. 0176A] Filii Chus: Saba, et Evila, et Sabatha, et Regma, et Sabathaca. Filii Regma: Saba, et Dadan. Porro Chus genuit Nemrod: ipse coepit esse potens in terra, et erat robustus venator coram Domino. Ob hoc exivit proverbium: Quasi Nemrod robustus venator coram Domino. Fuit autem principium regni ejus Babylon, et Arach, et Achad, et Challane, in terra Sennaar. De terra illa egressus est Assur, et aedificavit Nineven, et plateas civitatis, et Chale. Resen quoque inter Nineven et Chale: haec est civitas magna. At vero Mesraim genuit Ludim, et Anamim, et Laabim: Nephtuim, et Phetrusim, et Chasluim, de quibus egressi sunt Philisthiim et Chaphturim. Chanaan autem genuit Sidonem primogenitum suum, Ethaeum, et Jebusaeum, et Amorrhaeum, Gergesaeum, [Col. 0176B] Evaeum, et Aracaeum: Sinaeum, et Aradium, Samaraeum, et Amathaeum: et post haec disseminati sunt populi Chananaeorum. Factique sunt termini Chanaan venientibus a Sidone Geraram usque Gazam, donec ingrediaris Sodomam et Gomorram, et Adamam, et Seboim, usque Lesa. Hi filii Cham in cognationibus, et linguis, et generationibus, terrisque et gentibus suis. De Sem quoque nati sunt, patre omnium filiorum Heber, fratre Japhet majore. Filii Sem: Aelam et Assur, et Arphaxad, et Lud, et Aram. Filii Aram: Hus, et Hul et Gether, et Mes. At vero Arphaxad genuit Sale, de quo ortus est Heber. Natique sunt Heber filii duo, nomen uni Phaleg, eo quod in diebus ejus divisa sit terra et nomen fratris ejus Jectan: Qui Jectan genuit Elmodad, et Saleph, et Asarmoth, [Col. 0176C] Jare, et Aduram, et Uzal, et Decla, et Ebal, et Abimael, Saba, et Ophir, et Evila, et Jobab; omnes isti filii Jectan. Et facta est habitatio eorum de Messa pergentibus usque Sephar montem orientalem. Isti filii Sem, secundum cognationes, et linguas, et regiones, in gentibus suis. Hae familiae Noe juxta populos et nationes suas. Ab his divisae sunt gentes in terra post diluvium.

[B. XVI, C. XXVII, Cap. XI.] Erat autem terra labii unius, et sermonum eorumdem. Cumque proficiscerentur de oriente, invenerunt campum in terra Sennaar, et habitaverunt in eo. Dixitque alter ad proximum suum: Venite, faciamus lateres, et coquamus eos igni. Habueruntque lateres pro saxis, et bitumen pro caemento: et dixerunt: Venite, faciamus [Col. 0176D] nobis civitatem et turrim, cujus culmen pertingat ad coelum: et celebremus nomen nostrum antequam dividamur in universas terras. Descendit autem Dominus ut videret civitatem et turrim, quam aedificabant filii Adam, et dixit: Ecce, unus est populus, et unum labium omnibus: coeperuntque hoc facere, nec desistent a cogitationibus suis, donec eas opere compleant. Venite igitur, descendamus et confundamus ibi linguam eorum, ut non audiat unusquisque vocem proximi sui. Atque ita divisit eos Dominus ex illo loco in universas terras, et cessaverunt aedificare civitatem. Et idcirco vocatum est nomen ejus Babel, quia ibi confusum est labium universae terrae: et inde dispersit eos Dominus super faciem cunctarum [Col. 0177A] regionum. Hae sunt generationes Sem: Sem centum erat annorum quando genuit Arphaxad, biennio post diluvium. Vixitque Sem postquam genuit Arphaxad, quingentis annis: et genuit filios et filias. Porro Arphaxad vixit triginta quinque annis, et genuit Sale. Vixitque Arphaxad postquam genuit Sale, quadringentis tribus annis [Ita cod. ms. S. German. n. 3, Heb. Syr. et Arab. At vero Sam. editi Latini et mss. plurimi libri legunt 303], et genuit filios et filias. Sale quoque vixit triginta annis, et genuit Heber. Vixitque Sale postquam genuit Heber, quadringentis [Vulg. quadraginta] tribus annis, et genuit filios et filias. Vixit autem Heber triginta quatuor annis, et genuit Phaleg. Et vixit Heber postquam genuit Phaleg, quadringentis triginta annis: et genuit filios [Col. 0177B] et filias. Vixit quoque Phaleg triginta annis, et genuit Reu. Vixitque Phaleg postquam genuit Reu, ducentis novem annis: et genuit filios et filias. Vixit autem Reu triginta duobus annis, et genuit Sarug. Vixit quoque Reu postquam genuit Sarug, ducentis septem annis, et genuit filios et filias. Vixit vero Sarug triginta annis, et genuit Nahor. Vixitque Sarug postquam genuit Nahor, ducentis annis, et genuit filios et filias. Vixit autem Nahor viginti novem annis, et genuit Thare. Vixitque Nahor postquam genuit Thare, centum decem et novem annis: et genuit filios et filias. Vixitque Thare septuaginta annis, et genuit Abram, et Nahor, et Aran. [C. XXV, 121.] Hae sunt autem generationes Thare: Thare genuit Abram, et Nahor, et [Col. 0177C] Aran. Porro Aran genuit Lot. Mortuusque est Aran ante Thare patrem suum in terra nativitatis suae in Ur Chaldaeorum. Duxerunt autem Abram et Nahor uxores: nomen uxoris Abram, Sarai, et nomen uxoris Nahor, Melcha, filia Aran, patris Melchae et patris Ieschae. Erat autem Sarai sterilis, nec habebat liberos. Tulit itaque Thare Abram filium suum, et Lot filium Aran, filium filii sui, et Sarai nurum suam, uxorem Abram filii sui, et eduxit eos de Ur Chaldaeorum, ut irent in terram Chanaan: veneruntque usque Haran, et habitaverunt ibi. Et facti sunt dies Thare ducentorum quinque annorum, et mortuus est in Haran.

[T. VII, B. XVII, C. XXIX, Cap. XII.] Dixit autem Dominus ad Abram: Egredere de terra tua, et [Col. 0177D] de cognatione tua, et de domo patris tui, [Vulg. add. et veni] in terram quam monstrabo tibi. Faciamque te in gentem magnam, et benedicam tibi, et magnificabo nomen tuum, erisque benedictus. Benedicam benedicentibus tibi, et maledicam maledicentibus tibi, atque in te benedicentur universae cognationes terrae. Egressus est itaque Abram sicut praeceperat ei Dominus: et ivit cum eo Lot. Septuaginta quinque annorum erat Abram cum egrederetur de Haran. Tulitque Sarai uxorem suam, et Lot [Col. 0178A] filium fratris sui, universamque substantiam quam possederant, et animas quas fecerant in Haran. [C. XXX.] Et egressi sunt ut irent in terram Chanaan. Cumque venissent in eam, pertransivit Abram terram usque ad locum Sichem, usque ad convallem illustrem: Chananaeus autem tunc erat in terra. [B. XVIII.] Apparuitque Dominus Abram, et dixit ei: Semini tuo dabo terram hanc. Qui aedificavit ibi altare Domino, qui apparuerat ei. Et inde transgrediens ad montem, qui erat contra orientem Bethel, tetendit ibi tabernaculum suum, ab occidente habens Bethel, et ab oriente Al: aedificavit quoque ibi altare Domino, et invocavit nomen ejus. Perrexitque Abram vadens, et ultra progrediens ad meridiem. Facta est autem fames in terra: descenditque [Col. 0178B] Abram in Aegyptum, ut peregrinaretur ibi: praevaluerat enim fames in terra. Cumque prope esset, ut ingrederetur Aegyptum, dixit Sarai uxori suae: Novi quod pulchra sis mulier: et quod cum viderint te Aegyptii, dicturi sunt: Uxor ipsius est: et interficient me, et te reservabunt. Dic ergo, obsecro te, quod soror mea sis: ut bene sit mihi propter te, et vivat anima mea ob gratiam tui. Cum itaque ingressus esset Abram Aegyptum, viderunt Aegyptii mulierem quod esset pulchra nimis. Et nuntiaverunt principes Pharaoni, et laudaverunt eam apud illum: et sublata est mulier in domum Pharaonis. Abram vero bene usi sunt propter illam: fueruntque ei oves, et boves, et asini, et servi, et famulae, et asinae, et cameli. Flagellavit autem Dominus [Col. 0178C] Pharaonem plagis maximis, et domum ejus, propter Sarai uxorem Abram. Vocavitque Pharao Abram, et dixit ei: Quidnam est, quod fecisti mihi? quare non indicasti quod uxor tua esset? Quam ob causam, dixisti esse sororem tuam, ut tollerem eam mihi in uxorem? Nunc igitur ecce conjux tua, accipe eam, et vade. Praecepitque Pharao super Abram viris: et deduxerunt eum, et uxorem illius, et omnia quae habebat.

[B. XIX, Cap. XIII.] Ascendit ergo Abram de Aegypto, ipse et uxor ejus, et omnia quae habebat, et Lot cum eo, ad Australem plagam. Erat autem [a 21Kb] dives valde in possessione argenti et auri. Reversusque est per iter, quo venerat, a meridie in Bethel, usque ad locum ubi prius fixerat tabernaculum [Col. 0178D] inter Bethel et Ai, in loco altaris quod fecerat prius, et invocavit ibi nomen Domini. Sed et Lot qui erat cum Abram, fuerunt greges ovium, et armenta, et tabernacula. Nec poterat eos capere terra, ut habitarent simul: erat quippe substantia eorum multa, et non quibant habitare communiter. Unde et facta est rixa inter pastores gregum Abram et Lot. Eo autem tempore Chananaeus et Pherezaeus habitabant in terra illa. Dixit ergo Abram ad Lot: Ne, quaeso, sit jurgium inter me et te, et inter pastores meos et [Col. 0179A] pastores tuos: fratres enim sumus. Ecce universa terra coram te est: recede a me, obsecro: si ad sinistram ieris, ego dexteram tenebo: si tu dexteram elegeris, ego ad sinistram pergam. Elevatis itaque Lot oculis, vidit omnem circa regionem Jordanis, quae universa irrigabatur, antequam subverteret Dominus Sodomam et Gomorrham, sicut paradisus Domini, et sicut Aegyptus venientibus in Segor. Elegitque sibi Lot regionem circa Jordanem, et recessit ab Oriente, divisique sunt alterutrum a fratre suo. Abram habitavit in terra Chanaam: Lot vero moratus est in oppidis, quae erant circa Jordanem, et habitavit in Sodomis. Homines autem Sodomitae pessimi erant, et peccatores [a 1Kb] coram Domino nimis. [B. XX, C. XXXI.] Dixitque Dominus ad [Col. 0179B] Abram, postquam divisus est Lot ab eo: Leva oculos tuos, et vide a loco, in quo nunc es, ad aquilonem et ad meridiem, ad orientem et ad occidentem. Omnem terram, quam conspicis, tibi dabo et semini tuo usque in sempiternum. Faciamque semen tuum sicut pulverem terrae: si quis potest hominum numerare pulverem terrae, semen quoque tuum numerare poterit. Surge et perambula terram in longitudinem et in latitudinem suam, quia tibi daturus sum eam. Movens igitur Abram tabernaculum suum, venit et habitavit juxta convallem Mamre, quae est in Hebron: aedificavitque ibi altare Domino.

[T. VIII, C. XXXII, Cap. XIV.] Factum est autem in illo tempore, ut Amraphel, Rex Sennaar, et Arioch rex Ponti, et Chodorlahomor, rex Elamitarum, et [Col. 0179C] Thadal, rex Gentium, inirent bellum contra Bara, regem Sodomorum, et contra Bersa, regem Gomorrhae, et contra Sennaab, regem Adamae, et contra Semeber, regem Seboim, contraque regem Balae, ipsa est Segor. Omnes hi convenerunt in vallem Silvestrem, quae nunc est mare salis. Duodecim enim annis servierant Chodorlahomor, et tertio decimo anno recesserunt ab eo. Igitur anno quartodecimo venit Chodorlahomor, et reges qui erant cum eo: percusseruntque Raphaim in Astaroth Carnaim, et Zuzim [b 10Kb] cum eis, et Emim in Save Cariathaim, et Horrhaeos in montibus Seir, usque ad Campestria Pharan, quae est in solitudine. Reversique sunt, et venerunt ad fontem Mesphat, ipsa est Cades: et percusserunt omnem regionem Amalecitarum, et [Col. 0179D] Ammorhaeum qui habitabat in Asason Thamar. Et egressi sunt rex Sodomorum et rex Gomorrhae, [Col. 0180A] rexque Adamae, et rex Seboim, nec non et rex Balae, quae est Segor: et direxerunt aciem contra eos in valle Silvestri, scilicet adversum Chodorlahomor, regem Elamitarum, et Thadal, regem Gentium, et Amraphel, regem Sennaar, et Arioch, regem Ponti: quatuor reges adversus quinque. Vallis autem Silvestris habebat puteos multos bituminis. Itaque rex Sodomorum et Gomorrhae terga verterunt, cecideruntque ibi, et qui remanserant, fugerunt ad montem. Tulerunt autem omnem substantiam Sodomorum et Gomorrhae, et universa quae ad cibum pertinent, et abierunt: necnon et Lot et substantiam ejus, filium fratris Abram, qui habitabat in Sodomis. Et ecce unus qui evaserat, nuntiavit Abram Hebraeo, qui habitabat in convalle Mamre [Col. 0180B] Amorrhaei, fratris Escol, et fratris Aner: hi enim pepigerant foedus cum Abram. Quod cum audisset Abram, captum videlicet Lot fratrem suum, numeravit expeditos vernaculos suos trecentos decem et octo, et persecutus est [c 1Kb] eos usque Dan. Et divisis sociis, irruit super eos nocte: percussitque eos, et persecutus est eos usque Hoba, quae est ad laevam Damasci. Reduxitque omnem substantiam, et Lot fratrem suum cum substantia illius, mulieres quoque et populum. Egressus est autem rex Sodomorum in occursum ejus, postquam reversus est a caede Chodorlahomor et regum qui cum eo erant in valle Save, quae est vallis regis. At vero Melchisedec, rex Salem, proferens panem et vinum (erat enim sacerdos Dei altissimi), benedixit ei, et ait: [Col. 0180C] Benedictus Abram Deo excelso, qui creavit coelum et terram, et benedictus Deus excelsus, quo protegente, hostes in manibus tuis sunt. Et dedit ei decimas ex omnibus. Dixit autem rex Sodomorum ad Abram: Da mihi animas, caetera tolle tibi. Qui respondit ei: Levo manum meam ad Dominum Deum excelsum, possessorem coeli et terrae, quod a filo subtegminis usque ad corrigiam caligae, non accipiam ex omnibus quae tua sunt, ne dicas: Ego ditavi Abram: exceptis his quae comederunt juvenes, et partibus virorum qui venerunt mecum, Aner, Escol, et Mamre; isti accipient partes suas.

[T. IX, B. XXI, C. XXXIII, Cap. XV.] His ita transactis, factus est sermo Domini ad Abram per visionem, dicens: Noli timere, Abram: ego protector [Col. 0180D] tuus sum, et merces tua magna nimis: Dixitque Abram, Domine Deus, quid dabis mihi? ego vadam [Col. 0181A] absque liberis, et filius procuratoris domus meae, iste Damascus Eliezer. Addiditque Abram: Mihi autem non dedisti semen, et ecce vernaculus meus, haeres meus erit. Statimque sermo Domini factus est ad eum, dicens: Non erit hic haeres tuus, sed qui egredietur de utero tuo, ipsum habebis haeredem. Eduxitque eum foras, et ait illi: Suspice coelum, et numera stellas, si potes. Et dixit ei: Sic erit semen tuum. Credidit [a 1Kb] Domino, et reputatum est illi ad justitiam. Dixitque ad eum: Ego Dominus qui eduxi te de Ur Chaldaeorum, ut darem tibi terram istam, et possideres eam. At ille ait: Domine Deus, unde scire possum, quod possessurus sim eam? Et respondens Dominus: Sume, inquit, mihi vaccam triennem, et capram trimam, et arietem [Col. 0181B] annorum trium, turturem quoque et columbam. Qui tollens universa haec, divisit ea per medium, et utrasque partes contra se altrinsecus posuit: aves autem non divisit. Descenderuntque volucres super cadavera, et abigebat eas Abram. Cumque sol occumberet, sopor irruit super Abram, et horror magnus, et tenebrosus invasit eum. Dictumque est ad eum: Scito praenoscens quod peregrinum futurum sit semen tuum in terra non sua, et subjicient eos servituti, et affligent quadringentis annis. Verumtamen gentem, cui servituri sunt, ego judicabo, et posthaec egredientur cum magna substantia. Tu autem ibis ad patres tuos in pace, sepultus in senectute bona. Generatione autem quarta revertentur huc: necdum enim completae sunt iniquitates [Col. 0181C] Amorrhaeorum usque ad praesens tempus. Cum ergo occubuisset sol, facta est caligo tenebrosa, et apparuit clibanus fumans, et lampas ignis transiens inter divisiones illas. In die illo pepigit Dominus cum Abram foedus, dicens: Semini tuo dabo terram hanc a fluvio Aegypti usque ad fluvium magnum Euphratem. Cinaeos, et Cenezaeos, et Cedmonaeos, et Ethaeos, et Pherezaeos, Raphaim quoque, et Amorrhaeos, et Chananaeos, et Gergesaeos, et Jebusaeos.

[T. X, Cap. XVI.] Igitur Sarai, uxor Abram, non genuerat liberos; sed habens ancillam Aegyptiam nomine Agar, dixit marito suo: Ecce conclusit me Dominus, ne parerem, ingredere ad ancillam meam, si forte saltem ex illa suscipiam filios. Cumque [Col. 0181D] ille acquiesceret deprecanti, tulit Agar Aegyptiam ancillam suam, post annos decem quam habitare coeperant in terra Chanaan, et dedit eam viro suo uxorem. Qui ingressus est ad eam. At illa concepisse se videns, despexit dominam suam. Dixitque Sarai ad Abram: Inique agis contra me: ego dedi ancillam meam in sinum tuum, quae videns quod conceperit, despectui me habet: judicet Dominus inter me et te. Cui respondens Abram: Ecce, ait, ancilla tua in manu tua est, utere ea ut libet. Affligente igitur eam Sarai, fugam iniit. [Col. 0182A] Cumque invenisset illam angelus Domini juxta fontem aquae in solitudine, qui [Vulg. quae] est in via Sur, [b 1Kb] dixit ad illam: Agar ancilla Sarai, unde venis? et quo vadis? quae respondit: A facie Sarai dominae meae ego fugio. Dixitque ei angelus Domini: Revertere ad dominam tuam, et humiliare sub manu ipsius. Et rursum: Multiplicans, inquit, multiplicabo semen tuum, et non numerabitur prae multitudine. Ac deinceps: Ecce, ait, concepisti, et paries filium: vocabisque nomen ejus Ismael, eo quod audierit Dominus afflictionem tuam. Hic erit ferus homo, manus ejus contra omnes, et manus omnium contra eum, et e regione universorum fratrum suorum figet tabernacula. Vocavit autem nomen Domini qui loquebatur ad eam: Tu, Deus, [Col. 0182B] qui vidisti me. Dixit enim: Profecto hic vidi posteriora videntis me. Propterea appellavit puteum illum, Puteum viventis et videntis me. Ipse est inter Cades et Barad. Peperitque Agar Abrae filium: qui vocavit nomen ejus Ismael. Octoginta et sex annorum erat Abram, quando peperit ei Agar Ismaelem.

[B. XXII, C. XXXIV, Cap. XVII.] Postquam vero nonaginta et novem annorum esse coeperat, apparuit ei Dominus: dixitque ad eum: Ego Deus omnipotens, ambula coram me, et esto perfectus. Ponamque foedus meum inter me et te, et multiplicabo te vehementer nimis. Cecidit Abram pronus in faciem. Dixitque ei Deus: Ego sum, et pactum meum tecum, erisque pater multarum gentium. Nec ultra vocabitur nomen tuum Abram: sed appellaberis Abraham, [Col. 0182C] quia patrem multarum gentium constitui te. Faciamque te crescere vehementissime, et ponam te in gentibus, regesque ex te egredientur. Et statuam pactum meum inter me et te, et inter semen tuum post te in generationibus suis, foedere sempiterno: ut sim Deus tuus, et seminis tui post te. Daboque tibi et semini tuo terram peregrinationis tuae, omnem terram Chanaan in possessionem aeternam, eroque Deus eorum. [T. XI.] Dixit iterum Deus ad Abraham: Et tu ergo custodies pactum meum, et semen tuum post te in generationibus suis. Hoc est pactum meum quod observabitis inter me et vos, et semen tuum post te: Circumcidetur ex vobis omne masculinum, et circumcidetis carnem praeputii vestri, ut sit in signum foederis inter me et vos. Infans octo [Col. 0182D] dierum circumcidetur in vobis, omne masculinum in generationibus vestris, tam vernaculus, quam emptitius circumcidetur, et quicumque non fuerit de stirpe vestra: eritque pactum meum in carne vestra in foedus aeternum. Masculus, cujus praeputii caro circumcisa non fuerit, delebitur anima illa de populo suo: quia pactum meum irritum fecit. Dixit quoque Deus ad Abraham: Sarai uxorem tuam non vocabis Sarai, sed Saram. Et benedicam ei, et ex illa dabo tibi filium cui benedicturus sum, eritque in nationes, et reges populorum orientur ex eo. Cecidit Abraham in faciem [Col. 0183A] suam, et risit, dicens in corde suo: Putasne, centenario nascetur filius? et Sara nonagenaria pariet? Dixitque ad Deum: Utinam Ismael vivat coram te. Et ait Deus ad Abraham: Sara, uxor tua, pariet tibi filium, vocabisque nomen ejus Isaac, et constituam pactum meum illi in foedus sempiternum, et semini ejus post eum. Super Ismael quoque exaudivi te: ecce, benedicam ei, et augebo, et multiplicabo eum valde, duodecim duces generabit, et faciam illum in gentem magnam. Pactum vero meum statuam ad Isaac, quem pariet tibi Sara tempore isto in anno altero. Cumque finitus esset sermo loquentis cum eo, ascendit Deus ab Abraham. Tulit autem Abraham Ismaelem, filium suum, et omnes vernaculos domus suae, universosque quos emerat, cunctos mares ex [Col. 0183B] omnibus viris domus suae, et circumcidit carnem praeputii eorum statim in ipsa die, sicut praeceperat ei Deus. Abraham nonaginta et novem erat annorum quando circumcidit carnem praeputii sui. Et Ismael filius ejus [Vulg. tac. ejus] tredecim annos impleverat tempore circumcisionis suae. Eadem die circumcisus est Abraham et Ismael filius ejus. Et omnes viri domus illius, tam vernaculis, quam emptitii et alienigenae pariter circumcisi sunt.

[T. XII, B. XXXIII, C. XXXV, Cap. XVIII.] Apparuit autem ei Dominus in convalle Mamre sedenti in ostio tabernaculi sui, in ipso fervore diei. Cumque elevasset oculos, apparuerunt ei tres viri stantes propter [Vulg. prope] eum, quos cum vidisset, cucurrit in occursum eorum de ostio tabernaculi, et [Col. 0183C] adoravit in terram: Et dixit: Domine, si inveni gratiam in oculis tuis, ne transeas servum tuum; sed afferam pauxillum aquae, et lavate pedes vestros, et requiescite sub arbore. Ponamque buccellam panis, et confortate cor vestrum, postea transibitis: idcirco enim declinastis ad servum vestrum. Qui dixerunt: Fac ut locutus es. Festinavit Abraham in tabernaculum ad Saram, dixitque ei: Accelera, tria sata similae commisce, et fac subcineritios panes. Ipse vero ad armamentum cucurrit, et tulit inde vitulum tenerrimum et optimum, deditque puero, qui festinavit et coxit illum. Tulit quoque butyrum et lac, et vitulum quem coxerat, et posuit coram eis: ipse vero stabat juxta eos sub arbore. Cumque comedissent, dixerunt ad eum: Ubi est Sara, uxor tua? [Col. 0183D] ille respondit: Ecce in tabernaculo est. Cui dixit: Revertens veniam ad te tempore isto, vita comite, et habebit filium Sara uxor tua. Quo audito, Sara risit post ostium tabernaculi. Erant autem ambo senes, provectaeque aetatis, et desierunt Sarae fieri muliebria. Quae risit occulte, dicens: Postquam consenui, et dominus meus vetulus est, voluptati operam dabo? Dixit autem Dominus ad Abraham: Quare risit Sara, dicens: Num vere paritura sum anus? Numquid Deo est quidquam difficile? juxta condictum revertar ad te hoc eodem tempore, vita comite, et habebit Sara [Col. 0184A] filium. Negavit Sara dicens, Non risi, timore perterrita. Dominus autem: Non est, inquit, ita; sed risisti. Cum ergo surrexissent inde viri, direxerunt oculos contra Sodomam, et Abraham simul gradiebatur, deducens eos. Dixitque Dominus: Num celare potero Abraham quae gesturus sum, cum futurus sit in gentem magnam, ac robustissimam, et benedicendae sint in illo omnes nationes terrae? Scio enim quod praecepturus sit filiis suis, et domui suae post se, ut custodiant viam Domini, et faciant justitiam et judicium, ut adducat Dominus propter Abraham omnia quae locutus est ad eum. Dixit itaque Dominus: Clamor Sodomorum et Gomorraeorum multiplicatus est, et peccatum eorum aggravatum est nimis. Descendam et videbo, utrum clamorem qui venit ad [Col. 0184B] me, opere compleverint: an non est ita, ut sciam. Converteruntque se inde, et abierunt Sodomam: Abraham vero adhuc stabat coram Domino. Et appropinquans ait: Numquid perdes justum cum impio? Si fuerint quinquaginta justi in civitate, peribunt simul, et non parces loco illi propter quinquaginta justos, si fuerint in ea? Absit a te, ut rem hanc facias, et occidas justum cum impio, fiatque justus sicut impius. Non est hoc tuum. Qui judicas omnem terram, nequaquam facies judicium [Vulg. add. hoc]. Dixitque Dominus ad eum: Si invenero Sodomis quinquaginta justos in medio civitatis, dimittam omni loco propter eos. Respondens Abraham ait: Quia semel coepi, loquar ad Dominum meum, cum sim pulvis et cinis. Quid si minus quinquaginta justis, [Col. 0184C] quinque fuerint? delebis, propter [a 1Kb] quinque, universam urbem? Et ait; Non delebo, si invenero ibi quadraginta et quinque. Rursumque locutus est ad eum: Sin autem quadraginta [b 1Kb] inventi fuerint, quid facies? Ait: Non percutiam propter quadraginta. Ne, quaeso, inquit, indigneris, Domine, si loquar: Quid si inventi fuerint ibi triginta? Respondit: Non faciam, si invenero ibi triginta. Quia semel, ait, coepi, loquar ad Dominum meum: Quid si inventi fuerint ibi viginti? Dixit: Non interficiam propter viginti. Obsecro, inquit, ne irascaris, Domine, si loquar adhuc semel: Quid si inventi fuerint ibi decem? Et dixit: Non delebo propter decem. Abiit Dominus, postquam cessavit loqui ad Abraham, et ille reversus est in locum suum.

[Col. 0184D] [C. XXXVI, Cap. XIX.] Veneruntque duo angeli Sodomam vespere, sedente Lot in foribus civitatis. Qui cum vidisset, surrexit [Vulg. add. eos], et ivit obviam eis: adoravitque pronus in terram, et dixit: Obsecro, domini, declinate in domum pueri vestri, et manete ibi: lavate pedes vestros: et mane proficiscemini in viam vestram. Qui dixerunt: Minime, sed in platea manebimus. Compulit illos oppido ut diverterent ad eum: ingressisque domum illius fecit convivium, coxit azyma, et comederunt. Prius autem quam irent cubitum, viri civitatis vallaverunt [Col. 0185A] domum a puero usque ad senem, omnis populus simul. Vocaveruntque Lot, et dixerunt ei: Ubi sunt viri qui introierunt ad te nocte? educ illos huc, ut cognoscamus eos. Egressus ad eos Lot, post tergum occludens ostium, ait: Nolite, quaeso, fratres mei, nolite malum hoc facere. Habeo duas filias, quae necdum cognoverunt virum: educam eas ad vos, et abutimini eis sicut placuerit vobis, dummodo viris istis nihil faciatis mali, quia ingressi sunt sub umbraculum culminis mei. At illi dixerunt: Recede illuc. Et rursus: ingressus es, inquiunt, ut advena; numquid ut judices? te ergo ipsum magis quam hos affligemus. Vimque faciebant Lot vehementissime: jam prope erant [Vulg. jamque erat] ut infringerent fores. Et ecce miserunt manum [Col. 0185B] viri, et introduxerunt ad se Lot, clauseruntque ostium, et eos, qui erant foris, percusserunt caecitate a minimo usque ad maximum, ita ut ostium invenire non possent. Dixerunt autem ad Lot: Habes hic tuorum quempiam? generum, aut filios, aut filias, omnes, qui tui sunt, educ de urbe hac: delebimus enim locum istum, eo quod increverit clamor eorum coram Domino, qui misit nos ut perdamus illum [Vulg. illos]. Egressus itaque Lot, locutus est ad generos suos, qui accepturi erant filias ejus, et dixit: Surgite, egredimini de loco isto: quia delebit Dominus civitatem hanc. Et visus est eis quasi ludens loqui. Cumque esset mane, cogebant eum angeli, dicentes: Surge, tolle uxorem tuam et duas filias quas habes: ne et tu pariter pereas in scelere civitatis. [Col. 0185C] Dissimulante illo, apprehenderunt manum ejus, et manum uxoris, ac duarum filiarum ejus, eo quod parceret Dominus illi. Et eduxerunt eum, et posuerunt extra civitatem. Ibi [a 1Kb] locutus est Dominus ad eum: Salva animam tuam: noli respicere post tergum, nec stes in omni circa regione: sed in monte salvum te fac, ne et tu simul pereas. Dixitque Lot ad eos: Quaeso, Domine mi, quia invenit servus tuus gratiam coram te, et magnificasti misericordiam tuam quam fecisti mecum, ut salvares animam meam, nec possum in monte salvari, ne forte apprehendat me malum, et moriar: Est civitas haec juxta, ad quam possum fugere, parva, et salvabor in ea: numquid non modica est, et vivet anima mea? Dixitque ad eum: Ecce etiam in hoc suscepi preces tuas, ut non [Col. 0185D] subvertam urbem pro qua locutus es. Festina et salvare ibi, quia non potero facere quidquam donec ingrediaris illud. Idcirco vocatum est nomen urbis illius Segor. Sol egressus est super terram, et Lot [Col. 0186A] ingressus est Segor. [C. XXXVII.] Igitur Dominus pluit super Sodomam et Gomorrham sulphur et ignem a Domino de coelo, et subvertit civitates has, et omnem circa regionem, universos habitatores urbium, et cuncta terrae virentia. Respiciensque uxor ejus post se, versa est in statuam salis. [B. XXIV.] Abraham autem consurgens mane, ubi steterat prius cum Domino, intuitus est Sodomam et Gomorrham, et universam terram regionis illius: viditque ascendentem favillam de terra quasi fornacis fumum. Cum enim subverteret Deus civitates regionis illius, recordatus est Abrahae, et liberavit Lot de subversione urbium in quibus habitaverat. [T. XIII.] Ascenditque Lot de Segor, et mansit in monte, duae quoque filiae ejus cum eo (timuerat enim manere in Segor), [Col. 0186B] et mansit in spelunca ipse, et duae filiae ejus cum eo. Dixitque major ad minorem: Pater noster senex est, et nullus virorum remansit in terra qui possit ingredi ad nos juxta morem universae terrae. Veni, inebriemus eum vino, dormiamusque cum eo, ut servare possimus ex patre nostro semen. Dederunt itaque patri suo bibere vinum nocte illa: Et ingressa est major, dormivitque cum patre: at ille non sensit, nec quando accubuit filia, nec quando surrexit. Altera quoque die dixit major ad minorem: Ecce dormivi heri cum patre meo, demus ei bibere vinum etiam hac nocte, et dormies cum eo, ut salvemus semen de patre nostro. Dederunt et illa nocte patri [b 1Kb] vinum, ingressaque minor filia, dormivit cum eo, et nec tunc quidem sensit quando concubuerit, vel quando illa [Col. 0186C] surrexerit. Conceperunt ergo duae filiae Lot de patre suo. Peperitque major filium, et vocavit nomen ejus Moab: ipse est pater Moabitarum usque in praesentem. diem. Minor quoque peperit filium, et vocavit nomen [c 40Kb] Ammon, id est, filius populi mei: ipse est pater Ammonitarum usque hodie.

[T. XIV, B. XXV, C. XXXVIII, Cap. XX.] Profectus inde Abraham in terram australem, habitavit inter Cades et Sur, et peregrinatus est in Geraris. Dixitque de Sara uxore sua: Soror mea est. Misit ergo Abimelech rex Gerarae, et tulit eam. Venit autem Deus ad Abimelech per somnium nocte, et ait illi: En morieris propter mulierem quam tulisti: habet enim virum. Abimelech vero non tetigerat eam, et ait: Domine, num gentem ignorantem et [Col. 0186D] justam interficies? Nonne ipse dixit mihi: Soror mea est, et ipsa ait: Frater meus est? in simplicitate cordis mei et munditia manuum mearum feci hoc. Dixitque ad eum Deus: Et ego scio quod simplici [Col. 0187A] corde feceris, et ideo custodivi te ne peccares in me, et non dimisi ut tangeres eam. Nunc igitur redde viro suo uxorem, quia propheta est: et orabit pro te, et vives: si autem nolueris reddere, scito quod morte morieris tu, et omnia quae tua sunt. Statimque de nocte consurgens Abimelech, vocavit omnes servos suos, et locutus est universa verba haec in auribus eorum, timueruntque omnes viri valde. Vocavit autem Abimelech etiam Abraham, et dixit ei: Quid fecisti nobis? quid peccavimus in te, quia induxisti super me et super regnum meum peccatum grande? quae non debuisti facere, fecisti nobis. Rursusque expostulans, ait: Quid vidisti, ut hoc faceres? Respondit Abraham: Cogitavi mecum, dicens: Forsitan non est timor Dei in loco isto, et interficient me [Col. 0187B] propter uxorem meam: alias autem vere soror mea est, filia patris mei, et non filia matris meae, et duxi eam in uxorem. Postquam autem eduxit me Deus de domo patris mei, dixi ad eam: Hanc misericordiam facies mecum: in omni loco, ad quem ingrediemur, dices, quod frater tuus sim. Tulit igitur Abimelech oves et boves, et servos et ancillas, et dedit Abraham: reddiditque illi Saram uxorem suam, et ait: Terra coram vobis est, ubicumque tibi placuerit, habita. Sarae autem dixit: Ecce mille argenteos dedi fratri tuo: hoc erit tibi in velamen oculorum ad omnes qui tecum sunt, et quocumque perrexeris: mementoque te deprehensam. Orante autem Abraham, sanavit Deus Abimelech, et uxorem ancillasque ejus, et pepererunt: concluserat enim Dominus omnem [Col. 0187C] vulvam domus Abimelech propter Saram uxorem Abrahae.

[T. XV, B. XXVI, C. XXXVIII, Cap. XXI.] Visitavit autem Dominus Saram, sicut promiserat, et implevit quae locutus est. Concepitque et peperit filium in senectute sua, tempore quo praedixerat ei Deus. Vocavitque Abraham nomen filii sui, quem genuit ei Sara, Isaac: et circumcidit eum octavo die, sicut praeceperat ei Deus, cum centum esset annorum: hac quippe aetate patris, natus est Isaac. Dixitque Sara; Risum fecit mihi Deus: quicumque audierit, corridebit mihi. Rursumque ait: Quis auditurum crederet Abraham, quod Sara lactaret filium, quem peperit ei jam seni? Crevit igitur puer et ablactatus est: fecitque Abraham grande convivium in die [Col. 0187D] ablactationis ejus. [C. XL.] Cumque vidisset Sara filium Agar Aegyptiae ludentem [a 1Kb] , dixit ad Abraham: Ejice ancillam hanc et filium ejus; non enim erit haeres filius ancillae cum filio meo Isaac. Dure accepit hoc Abraham pro filio suo. Cui dixit Deus: non tibi videatur asperum super puero, et super ancilla [Col. 0188A] tua, omnia quae dixerit tibi Sara, audi vocem ejus; quia in Isaac vocabitur tibi semen. Sed et filium ancillae faciam in gentem magnam, quia semen tuum est. Surrexit itaque Abraham mane, et tollens panem et utrem aquae, imposuit scapulae ejus, tradiditque puerum, et dimisit eam. Quae cum abiisset, errabat in solitudine Bersabee. Cumque consumpta esset aqua in utre, abjecit puerum subter unam arborum, quae ibi erant. Et abiit, seditque e regione procul quantum potest arcus jacere. Dixit enim: Non videbo morientem puerum: et sedens contra, levavit vocem suam, et flevit. Exaudivit autem Deus vocem pueri: vocavitque angelus Dei Agar de coelo, dicens: Quid agis, Agar? noli timere: exaudivit enim Deus vocem pueri de loco in quo est: surge, tolle puerum, et [Col. 0188B] tene manum illius: quia in gentem magnam faciam eum. Aperuitque oculos ejus Deus: quae videns puteum aquae, abiit, et implevit utrem, deditque puero bibere. Et fuit cum eo: qui crevit, et moratus est in solitudine, factusque est juvenis sagittarius. Habitavitque in deserto Pharan, et accepit illi mater sua uxorem de terra Aegypti. [C. XLI.] Eodem tempore dixit Abimelech, et Phichol, princeps exercitus ejus, ad Abraham: Deus tecum est in universis, quae agis. Jura ergo per Deum, ne noceas mihi, et posteris meis, stirpique meae: sed juxta misericordiam, quam feci tibi, facies mihi, et terrae in qua versatus es advena. Dixitque Abraham: Ego jurabo. Et increpavit Abimelech propter puteum aquae, quem vi abstulerant servi illius. Responditque Abimelech: [Col. 0188C] Nescivi quis fecerit hanc rem: sed et tu non indicasti mihi, et ego non audivi praeter hodie. Tulit itaque Abraham oves et boves, et dedit Abimelech: percusseruntque ambo foedus. Et statuit Abraham septem agnas gregis seorsum. Cui dixit Abimelech: Quid sibi volunt septem agnae istae, quas stare fecisti seorsum? At ille: Septem, inquit, agnas accipies de manu mea, ut sint in testimonium mihi, quoniam ego fodi puteum istum. Idcirco vocatus est locus ille Bersabee: quia ibi uterque juraverunt. Et inierunt foedus pro puteo juramenti. Surrexit autem Abimelech et Phicol, princeps militiae ejus, reversique sunt in terram Philistinorum. Abraham vero plantavit nemus in Bersabee, et invocavit ibi nomen Domini Dei aeterni. Et fuit colonus [Col. 0188D] terrae Philistinorum diebus multis.

[T. XVI, B. XXVII, C. XLII, Cap. XXII.] Quae postquam gesta sunt, tentavit Deus Abraham, et dixit ad eum: Abraham! Ille respondit: Adsum. Ait illi: tolle filium tuum unigenitum, quem diligis, Isaac [b 40Kb] , et vade in terram visionis: atque offer eum [Col. 0189A] ibi in holocaustum super unum montium quem monstravero tibi: Igitur Abraham de nocte consurgens, stravit asinum suum, ducens secum duos juvenes et Isaac, filium suum. Cumque concidisset ligna in holocaustum, abiit ad locum quem praeceperat ei Deus. Die autem tertio, elevatis oculis, vidit locum procul: dixitque ad pueros suos: Exspectate hic cum asino: ego et puer illuc usque properantes, postquam adoraverimus, revertemur ad vos. Tulit quoque ligna holocausti, et imposuit super Isaac filium suum: ipse vero portabat in manibus ignem et gladium. Cumque pergerent duo simul, dixit Isaac patri suo: Pater mi! At ille respondit: quid vis, fili? Ecce, inquit, ignis et ligna: ubi est victima holocausti? Dixit Abraham: Deus providebit sibi victimam [Col. 0189B] holocausti, fili mi. Pergebant ergo pariter: veneruntque ad locum quem ostenderat ei Deus, in quo aedificavit altare, et desuper ligna composuit: cumque colligasset Isaac filium suum, posuit eum in altari super struem lignorum. Extenditque manum, et arripuit gladium, ut immolaret filium suum. Et ecce angelus Domini de coelo clamavit dicens: Abraham! Abraham! Qui respondit: Adsum. Dixitque ei: non extendas manum tuam super puerum, neque facias illi quidquam: nunc cognovi quod timeas Deum, et non pepercisti unigenito filio tuo propter me. Levavit Abraham oculos suos, viditque post tergum arietem inter [a 1Kb] vepres haerentem cornibus [b 1Kb] suis, quem assumens obtulit holocaustum pro filio suo. Appellavitque nomen loci illius, Dominus videt. [Col. 0189C] Unde usque hodie dicitur: In monte Dominus [c 1Kb] videbit. Vocavit autem angelus Domini Abraham secundo de coelo, dicens: Per memetipsum juravi, dicit Dominus: quia fecisti rem hanc, et non pepercisti filio tuo unigenito [d 1Kb] : benedicam tibi, et multiplicabo semen tuum sicut stellas coeli, et velut arenam quae est in littore maris: possidebit semen tuum portas inimicorum suorum, et benedicentur in semine tuo omnes gentes terrae, quia obedisti voci meae. Reversus est Abraham ad pueros suos, abieruntque Bersabee simul, et habitavit ibi. His ita gestis, nuntiatum est Abraham quod Melcha quoque genuisset [Col. 0190A] filios Nahor fratri suo: Hus primogenitum, et Buz fratrem ejus, et Camuel patrem Syrorum, et Chased, et Azau, Pheldas quoque et Jedlaph, ac Bathuel, de quo nata est Rebecca: octo istos genuit Melcha, Nahor fratri Abraham. Concubina vero illius nomine Roma, peperit Tabee, et Gaham, et Tahas et Maacha.

[T. XVII, C. XLIII, Cap. XXIII.] Vixit autem Sara centum viginti septem annis. Et mortua est in civitate Arbee, quae est Hebron, in terra Chanaan: venitque Abraham ut plangeret et fleret eam. Cumque surrexisset ab officio funeris, locutus est ad filios Heth, dicens: Advena sum et peregrinus apud vos: date mihi jus sepulcri vobiscum, ut sepeliam mortuum meum. Responderuntque filii Heth, dicentes: [Col. 0190B] Audi nos, domine, princeps Dei es apud nos: in electis sepulcris nostris sepeli mortuum tuum: nullusque te prohibere poterit quin in monumento ejus sepelias mortuum tuum. Surrexit Abraham, et adoravit populum terrae, filios videlicet Heth: dixitque ad eos: Si placet animae vestrae ut sepeliam mortuum meum, audite me, et intercedite pro me apud Ephrom, filium Sohar [Vulg. Seor], ut det mihi speluncam duplicem, quam habet in extrema parte agri sui: pecunia digna tradat mihi eam coram vobis in possessionem sepulcri. Habitabat autem Ephron in medio filiorum Heth. Responditque Ephron [e 1Kb] Hetthaeus ad Abraham cunctis audientibus qui ingrediebantur portam civitatis illius, dicens: Nequaquam ita fiat, domine mi, sed [Vulg. add. tu] [Col. 0190C] magis ausculta quod loquor: Agrum trado tibi et speluncam quae in eo est; praesentibus filiis populi mei, sepeli mortuum tuum. Adoravit Abraham coram populo terrae. Et locutus est ad Ephron, circumstante plebe: Quaeso, ut audias me: Dabo pecuniam pro agro; suscipe eam, et sic sepeliam mortuum meum in eo. Respondit Ephron: Domine mi, audi: Terram quam postulas, quadringentos argenti siclos valet: istud est pretium inter me et te: sed quantum est hoc? sepeli mortuum tuum. Quod cum audisset Abraham, appendit pecuniam, quam [f 1Kb] Ephron postulaverat, audientibus filiis Heth, quadringentos [Col. 0191A] siclos argenti et [Vulg. tac. et] probatae monetae publicae. Confirmatusque est ager quondam Ephronis, in quo erat spelunca duplex, respiciens Mamre, tam ipse quam spelunca, et omnes arbores ejus in cunctis terminis [a 1Kb] per circuitum, Abrahae in possessionem, videntibus filiis Heth et cunctis qui intrabant portam civitatis illius. Atque ita sepelivit Abraham Saram uxorem suam in spelunca agri [b 1Kb] duplici, quae respiciebat Mamre. Haec est Hebron in terra Chanaan. Et confirmatus est ager, et antrum quod erat in eo, Abrahae in possessionem monumenti a filiis Heth.

[T. XVIII, B. XXVIII, C. XLIV, Cap. XXIV.] Erat autem Abraham senex, dierumque multorum: et Dominus in cunctis benedixerat ei. Dixitque ad [Col. 0191B] servum seniorem domus suae qui praeerat omnibus quae habebat: Pone manum tuam subter femur meum, ut adjurem te per Dominum Deum coeli et terrae, ut non accipias uxorem filio meo de filiabus Chananaeorum, inter quos habito: sed ad terram [c 1Kb] meam et ad cognationem meam proficiscaris, et inde accipias uxorem filio meo Isaac. Respondit servus: Si noluerit mulier venire mecum in terram hanc, num reducere debeo filium tuum ad locum, de quo egressus es? Dixit Abraham: Cave nequando reducas illuc filium meum: Dominus Deus coeli, qui tulit me de domo patris mei, et de terra nativitatis meae, qui locutus est mihi, et juravit [d 1Kb] , dicens: Semini tuo dabo terram hanc: ipse mittet angelum suum coram te, et accipies inde uxorem [Col. 0191C] filio meo; sin autem mulier sequi te noluerit, non teneberis juramento: filium tantum meum ne reducas illuc. Posuit ergo servus manum sub femore Abraham domini sui, et juravit illi super sermone hoc. Tulitque decem camelos de gregibus domini sui et abiit, ex omnibus bonis ejus portans secum, profectusque perrexit Mesopotamiam ad urbem Nahor. Cumque camelos fecisset accumbere extra oppidum justa puteum aquae vespere, eo tempore quo solent mulieres egredi ad hauriendam aquam, dixit: Domine Deus domini mei Abraham, occurre, obsecro, mihi hodie, et fac misericordiam cum domino meo Abraham. Ecce ego sto propter fontem aquae, et filiae habitatorum hujus civitatis egredientur [Col. 0192A] ad hauriendam aquam. Igitur puella, cui ego dixero: Inclina hydriam tuam ut bibam: et illa responderit, bibe; quin et camelis tuis dabo potum: ipsa est, quam praeparasti servo tuo Isaac: et per hoc intelligam quod feceris misericordiam cum domino meo. Necdum intra se verba compleverat, et ecce Rebecca egrediebatur, filia Bathuel, filii Melchae, uxoris Nahor, fratris Abraham, habens hydriam in scapula [Vulg. add. sua juxta Hebr.]: puella decora nimis, virgoque pulcherrima, et incognita viro: descenderat autem ad fontem, et impleverat hydriam, ac revertebatur. Occurritque ei servus, et ait: Pauxillum mihi ad sorbendum praebe aquae de hydria tua. Quae respondit: Bibe, domine mi; celeriterque deposuit hydriam super ulnam suam, et dedit [Col. 0192B] ei potum. Cumque ille bibisset, adjecit; Quin etiam et camelis tuis hauriam aquam, donec cuncti bibant. Effundensque hydriam in canalibus, recurrit ad puteum ut hauriret aquam: et haustam omnibus camelis dedit. Ille autem contemplabatur eam tacitus, scire volens utrum prosperum fecisset Dominus iter suum, an non. Postquam ergo [Vulg. autem] biberunt cameli, protulit vir inaures aureas, [e 2Kb] appendentes siclos duos, et armillas totidem pondo siclorum decem. Dixitque ad eam: Cujus es filia? indica mihi: est in domo patris tui locus ad manendum? Quae respondit: Filia Bathuelis sum filii Melchae, quem peperit [Vulg. add. ipsi] Nahor. Et addidit, dicens: Palearum quoque et feni plurimum est apud nos, et locus spatiosus ad manendum. Inclinavit se homo, [Col. 0192C] et adoravit Dominum, dicens: Benedictus Dominus Deus domini mei Abraham, qui non abstulit misericordiam et veritatem suam a domino meo, et recto itinere me perduxit in domum fratris domini mei. Cucurrit itaque puella, et nuntiavit in domum matris suae omnia quae audierat. Habebat autem Rebecca fratrem nomine Laban, qui festinus egressus est ad hominem, ubi erat fons. Cumque vidisset inaures et armillas in manibus sororis suae, et audisset cuncta verba referentis: Haec locutus est mihi homo: venit ad virum, qui stabat juxta camelos, et prope fontem [Vulg. add. aquae]: dixitque ad eum: Ingredere, benedicte Domini: cur foris stas? praeparavi domum et locum camelis. Et introduxit eum [Col. 0193A] in hospitium: ac destravit camelos, deditque paleas et fenum camelis [Vulg. tac. camelis], et aquam ad lavandos pedes ejus, et virorum qui venerant cum eo. Et appositus est in conspectu ejus panis. Qui ait: Non comedam, donec loquar sermones meos. Respondit ei: Loquere. At ille: Servus, inquit, Abraham sum: et Dominus benedixit domino meo valde, magnificatusque est: et dedit ei oves et boves, argentum et aurum, servos et ancillas, camelos et asinos. Et peperit Sara, uxor domini mei, filium domino meo in senectute sua, deditque illi omnia quae habuerat. Et adjuravit me dominus meus, dicens: Non accipies uxorem filio meo de filiabus Chananaeorum, in quorum terra habito: sed ad domum patris mei perges, et de cognatione mea accipies [Col. 0193B] uxorem filio meo: ego vero respondi domino meo: Quid si noluerit venire mecum mulier? Dominus, ait, in cujus conspectu ambulo, mittet angelum suum tecum, et diriget viam tuam; accipiesque uxorem filio meo de cognatione mea, et de domo patris mei. Innocens eris a maledictione mea cum veneris ad propinquos meos, et non dederint tibi. Veni ergo hodie ad fontem [Vulg. add. aquae], et dixi: Domine Deus domini mei Abraham, si direxisti viam meam, in qua nunc ambulo, ecce sto juxta fontem aquae; et [a 1Kb] virgo, quae egredietur ad hauriendam aquam, audierit a me: Da mihi pauxillum aquae ad bibendum ex hydria tua, et dixerit mihi: Et tu bibe, et camelis tuis hauriam, ipsa est mulier quam praeparavit Dominus filio domini mei. Dum haec mecum tacitus [Col. 0193C] volverem, apparuit Rebecca veniens cum hydria, quam portabat in scapula, descenditque ad fontem, et hausit aquam. Et aio ad eam: Da mihi paululum bibere. Quae festinans deposuit hydriam de humero, et dixit mihi: Et tu bibe, et camelis tuis potum tribuam. Bibi, et adaquavit camelos. Interrogavique eam, et dixi: Cujus es filia? Quae respondit: Filia Bathuelis sum, filii Nahor, quem peperit ei Melcha. Suspendi itaque inaures ad ornandam faciem ejus, et armillas posui in manibus ejus. Pronusque adoravi Dominum, benedicens Domino Deo domini mei Abraham, qui perduxit me recto itinere, ut sumerem filiam fratris domini mei filio ejus. Quamobrem si facitis misericordiam et veritatem cum domino meo, indicate mihi: sin autem aliud placet, [Col. 0193D] et hoc dicite [Vulg. add. mihi] ut vadam ad dexteram sive ad sinistram. Responderuntque [h. respondit] Laban et Bathuel: A Domino egressus est sermo, non possumus extra placitum ejus quidquam aliud tecum loqui. En Rebecca coram te est, tolle [Col. 0194A] eam, et proficiscere, et sit uxor filii domini tui, sicut locutus est Dominus. Quod cum audisset puer Abraham, (Vulg. add. procidens] adoravit in terra Dominum. Prolatisque vasis argenteis, et aureis, ac vestibus, dedit ea Rebeccae pro munere, fratribus quoque ejus et matri dona obtulit. Initoque convivio, vescentes pariter et bibentes manserunt ibi. Surgens autem mane, locutus est puer: Dimitte me, ut vadam ad dominum meum. Responderunt fratres ejus et mater: Maneat puella saltem decem dies apud nos, et postea proficiscetur. Nolite, ait, me retinere, quia Dominus direxit viam meam: dimititte me ut pergam ad dominum meum. Dixerunt: Vocemus puellam, et quaeramus ipsius voluntatem. Cumque vocata venisset, sciscitati sunt: Vis [Col. 0194B] ire cum homine isto? Quae ait: Vadam. Dimiserunt ergo eam, et nutricem illius, servumque Abraham, comites ejus, imprecantes prospera sorori suae, atque dicentes: Soror nostra, crescas in mille millia, et possideat semen tuum portas inimicorum suorum. Igitur Rebecca et puellae illius, ascensis camelis, secutae sunt virum: qui festinus revertebatur ad dominum suum. Eo tempore Isaac deambulabat per viam quae ducit ad Puteum, cujus nomen est Viventis [Vulg. add. et] videntis: habitabat enim in terra australi, et egressus fuerat ad meditandum in agro, inclinata jam die: cumque levasset oculos suos, vidit camelos venientes procul. Rebecca quoque, conspecto Isaac, descendit de camelo, et ait ad puerum: Quis est ille homo qui venit [Col. 0194C] per agrum in occursum nobis? Dixitque ei: Ipse est dominus meus. At illa tollens cito pallium, operuit se. Servus autem cuncta, quae gesserat, narravit Isaac. Qui introduxit eam in tabernaculum Sarae, matris suae, et accepit eam uxorem, et in tantum dilexit eam, ut dolorem, qui ex morte matris ejus acciderat, temperaret.

[T. XVIII, B. XXIV, Cap. XXX.] Abraham vero aliam duxit uxorem nomine Ceturam, quae peperit ei Zamran et Jecsan, et Madan, et Madian, et Jesboc, et Sue. Jecsan quoque genuit Saba, et Dadan. Filii Dadan fuerunt, Asurim, et Latusim, et Laomim. At vero ex Madian ortus est Epha, et Epher [Vulg. Opher], et Enoch, et Abida, et Eldaa: omnes hi filii Ceurae. Deditque Abraham cuncta quae possederat, [Col. 0194D] Isaac: filiis autem concubinarum largitus est munera, et separavit eos ab Isaac, filio suo, dum adhuc ipse viveret, ad plagam orientalem. [C. XLV.] Fuerunt autem dies vitae Abrahae, centum septuaginta quinque anni. [b 2Kb] Et deficiens mortuus est in senectute [Col. 0195A] bona, provectaeque aetatis, et plenus die rum: congregatusque est ad populum suum. Et sepelierunt eum Isaac et Ismael, filii sui, in spelunca duplici, quae sita est in agro Ephron, filii Sohar [Vulg. Seor] Hetthaei, e regione Mamre, quem emerat a filiis Heth: ibi sepultus est ipse, et Sara uxor ejus. Et post obitum illius benedixit Deus Isaac, filio ejus, qui habitabat juxta puteum nomine Viventis [Vulg. add. et] videntis [C. XLVI.] Hae sunt generationes Ismael, filii Abrahae, quem peperit ei Agar Aegyptia, famula Sarae, et haec nomina filiorum ejus in vocabulis et generationibus suis. Primogenitus Ismaelis Nabajoth, deinde Cedar, et Adbeel, et Mabsam, Masma quoque, et Duma, et Masa, Hadar, et Thema, et Itur [Vulg. Jethur], et [Col. 0195B] Naphis, et Cedma. Isti sunt filii Ismael, et haec nomina per castella et oppida eorum duodecim principes tribuum suarum. [a 1Kb] Anni vitae Ismaelis centum triginta septem, et deficiens mortuus est, et appositus ad populum suum. Habitavit autem ab Evila usque Sur, quae respicit Aegyptum introeuntibus Assyrios. [b 1Kb] Coram cunctis fratribus suis obiit [C. XLVII.] Hae quoque sunt generationes Isaac, filii Abraham: Abraham genuit Isaac: qui cum quadraginta esset annorum, duxit uxorem Rebeccam, filiam Bathuel Syri de Mesopotamia, sororem Laban. Deprecatusque est Isaac Dominum pro uxore sua, eo quod esset sterilis: qui exaudivit eum, et dedit conceptum Rebeccae. Sed collidebantur in utero ejus parvuli; quae ait: Si sic mihi futurum [Col. 0195C] erat, quid necesse fuit concipere? Perrexitque ut consuleret Dominum. Qui respondens, ait: Duae gentes in utero tuo sunt, et duo populi ex ventre duo dividentur, populusque populum superabit, et major serviet minori. Jam tempus pariendi advenerat, et ecce gemini in utero ejus reperti sunt. Qui prior egressus est, rufus erat, et totus in morem pellis hispidus: vocatumque est nomen ejus Esau. Protinus alter egrediens, plantam fratris tenebat manu, et idcirco appellavit eum Jacob. Sexagenarius erat Isaac, quando nati sunt ei parvuli. Quibus adultis, factus est Esau vir gnarus venandi, et homo agricola: Jacob autem vir simplex habitabat in tabernaculis. Isaac amabat Esau, eo quod de venationibus illius vesceretur; et Rebecca diligebat Jacob. [Col. 0196A] [B. XXX.] Coxit autem Jacob pulmentum, ad quem cum venisset Esau de agro lassus, ait: Da mihi de coctione hac rufa, quia oppido lassus sum. Quam ob causam vocatum est nomen ejus Edom. Cui dixit Jacob: Vende mihi primogenita tua. Ille respondit: En morior, quid mihi proderunt primogenita? Ait Jacob: Jura ergo mihi. [c 1Kb] Juravit Esau, et vendidit primogenita. Et sic accepto pane et lentis edulio, et comedit, et bibit, et abiit, parvipendens quod primogenita vendidisset.

[C. XLVIII, Cap. XXVI.) Orta autem fame super terram, post eam sterilitatem quae acciderat in diebus Abraham, abiit Isaac ad Abimelech regem Philistinorum in Gerara. [T. XX, B. XXX.] Apparuitque ei Dominus, et ait: Ne descendas in Aegyptum, sed [Col. 0196B] quiesce in terra, quam dixero tibi. Et peregrinare in ea, eroque tecum, et benedicam tibi: tibi enim et semini tuo dabo universas regiones has, complens juramentum quod spopondi Abraham patri tuo. Et multiplicabo semen tuum, sicut stellas coeli; daboque posteris tuis universas regiones has, et benedicentur in semine tuo omnes gentes terrae, eo quod obedierit Abraham voci meae, et custodierit praecepta et mandata mea, et caeremonias legesque servaverit. Mansit itaque Isaac in Geraris. Qui cum interrogaretur a viris loci illius super uxore sua, respondit: Soror mea est; timuerat enim confiteri quod sibi esset sociata conjugio, reputans ne forte interficerent eum propter illius pulchritudinem. Cumque pertransissent dies plurimi, et ibidem moraretur; [Col. 0196C] prospiciens Abimelech, Philistinorum rex, per fenestram, vidit eum jocantem cum Rebecca, uxore sua. Et accersito, ait: Perspicuum est quod uxor tua sit, cur mentitus es eam sororem tuam esse? Respondit: timui ne morerer propter eam. Dixitque Abimelech: Quare imposuisti nobis? potuit coire quispiam de populo cum uxore tua, et induxeras super nos grande peccatum. Praecepitque omni populo, dicens: Qui tetigerit hominis hujus uxorem, morte morietur. Sevit autem Isaac in terra illa, et invenit in ipso anno centuplum: benedixitque ei Dominus. Et locupletatus est homo, et ibat proficiens atque succrescens, donec magnus vehementer effectus est: habuit quoque possessiones ovium et armentorum, et familiae plurimum. Ob hoc [Col. 0197A] invidentes ei Philistini, omnes puteos, quos foderant servi patris illius Abraham, illo tempore obstruxerunt, implentes humo, in tantum, ut ipse Abimelech diceret ad Isaac: Recede a nobis, quoniam potentior nostri [Vulg. nobis] factus es valde. Et ille discedens, ut veniret ad torrentem Gerarae, habitaretque ibi: rursumque fodit alios puteos, quos foderant servi patris sui Abraham, et quos, illo mortuo, olim obstruxerant Philisthiim: appellavitque eos iisdem nominibus quibus ante pater vocaverat. Foderuntque in Torrente et repererunt aquam vivam. Sed et ibi jurgium fuit pastorum Gerarae adversum pastores Isaac, dicentium: Nostra est aqua: quam ob rem nomen putei ex eo quod acciderat, vocavit Calumniam. Foderunt et alium, et pro illo quoque rixati sunt, appellavitque eum, [a 23Kb] Inimicitias. Profectus [Col. 0197B] inde fodit alium puteum, pro quo non contenderunt, itaque vocavit nomen ejus, Latitudo, dicens: Nunc dilatavit nos Dominus, et fecit crescere super terram. [T. XXI.] Ascendit autem ex illo loco in Bersabee, ubi apparuit ei Dominus in ipsa nocte, dicens: Ego sum Deus Abraham patris tui, noli metuere, quia tecum sum, et benedicam tibi, et multiplicabo semen tuum propter servum meum Abraham. Itaque aedificavit ibi altare, et invocato nomine Domini, extendit tabernaculum: praecepitque servis suis ut foderent puteum. Ad quem locum cum venisset de Geraris, Abimelech, et Ohuzath [Vulg. Ohozath] amicus illius, et Phichol, dux militum, locutus est eis Isaac: Quid venistis ad me, hominem quem odistis, et expulistis a vobis? Qui responderunt: [Col. 0197C] Vidimus tecum esse Dominum, et idcirco nunc [Vulg. nos] diximus: Sit juramentum inter nos, et ineamus foedus, ut non facias nobis quidquam mali, sicut et nos nihil tuorum attigimus, nec fecimus quod te laederet: sed cum pace dimisimus auctum benedictione Domini. Fecit ergo eis convivium, et post cibum et potum, surgentes mane, juraverunt sibi mutuo, dimisitque eos Isaac pacifice in locum suum. Ecce autem venerunt in ipso die servi Isaac, annuntiantes ei de puteo quem foderant, atque dicentes: Invenimus aquam. Unde appellavit eum, Abundantiam, et nomen urbi impositum est Bersabee, usque in praesentem diem. Esau vero quadragenarius duxit uxores, Judith, filiam Beeri Hethaei, et Basemath, filiam Elon ejusdem loci, quae [Col. 0197D] ambae offenderant animum Isaac et Rebeccae.

[T. XXII, B. XXXII, C. XLVIII, Cap. XXVII.] Senuit autem Isaac, et caligaverunt oculi ejus, et videre non poterat: vocavitque Esau filium suum majorem, et dixit ei: Fili mi! Qui respondit: Adsum. Cui pater: Vides, inquit, quod senuerim, et ignorem diem mortis meae. Sume arma tua, pharetram et arcum, et egredere foras: Cumque venatu aliquid apprehenderis, fac mihi inde pulmentum sicut velle me nosti, et affer, ut comedam, et benedicat [Col. 0198A] tibi anima mea antequam moriar. Quod cum audisset Rebecca, et ille abiisset in agrum ut jussionem patris expleret, dixit filio suo Jacob: Audivi patrem tuum loquentem cum Esau, fratre tuo, et dicentem ei: Affer mihi de venatione tua, et fac cibos ut comedam, et benedicam tibi coram Domino antequam moriar. Nunc ergo, fili mi, acquiesce consiliis meis: et pergens ad gregem, affer mihi duos haedos optimos, ut faciam ex eis escas patri tuo, quibus libenter vescitur, quas cum intuleris, et comederit, benedicat tibi priusquam moriatur. Cui ille respondit: Nosti quod Esau, frater meus, homo pilosus sit, et ego lenis: si attrectaverit me pater meus, et senserit, timeo ne putet me sibi voluisse illudere, et in ducam super me maledictionem pro benedictione. [Col. 0198B] Ad quem mater: In me sit, ait, ista maledictio, fili mi, tantum audi vocem meam, et pergens affer quae dixi. Abiit, et attulit, deditque matri. Paravit illa cibos, sicut noverat velle patrem illius. Et vestibus Esau valde bonis, quas apud se habebat domi induit eum: pelliculasque haedorum circumdedit manibus, et colli nuda protexit. Dedit pulmentum; et panes, quos coxerat, tradidit. Quibus illatis, dixit: Pater mi! At ille respondit: Audio. Quis es tu, fili mi? Dixitque Jacob: Ego sum Esau primogenitus tuus; feci sicut praecepisti mihi: surge, sede et comede de venatione mea, ut benedicat mihi anima tua. Rursum Isaac ad filium suum: Quomodo, inquit, tam cito invenire potuisti, fili mi? Qui respondit: Voluntas Dei fuit ut cito mihi occurreret quod volebam. [Col. 0198C] Dixitque Isaac: Accede huc, ut tangam te, fili mi, et probem utrum tu sis filius meus Esau, an non. Accessit ille ad patrem, et palpato eo, dixit Isaac: Vox quidem, vox Jacob est: sed manus, manus sunt Esau. Et non cognovit eum, quia pilosae manus similitudinem majoris expresserant. Benedicens ergo illi, ait: Tu es filius meus Esau? Respondit, Ego sum. At ille: Affer mihi, inquit, cibos de venatione tua, fili mi, ut benedicat tibi anima mea. Quos cum oblatos comedisset, obtulit ei etiam vinum, quo hausto, dixit ad eum: Accede ad me, et da mihi osculum, fili mi. Accessit, et osculatus est eum. Statimque ut sensit vestimentorum illius fragrantiam, benedicens [Vulg. add. illi], ait: Ecce odor filii mei sicut odor agri pleni, cui benedixit [Col. 0198D] Dominus. Det tibi Deus de rore coeli, et de pinguedine terrae, abundantiam frumenti et vini. Et serviant tibi populi, et adorent te tribus: esto dominus fratrum tuorum, et incurventur ante te filii matris tuae: qui maledixerit tibi, sit maledictus; et qui benedixerit tibi, benedictionibus repleatur. Vix Isaac sermonem impleverat: et egresso Jacob foras, venit Esau, coctosque de venatione cibos intulit patri, dicens: Surge, pater mi, et comede de venatione filii tui: ut benedicat mihi anima tua. Dixitque illi Isaac: Quis enim es tu? Qui respondit: [Col. 0199A] Ego sum filius tuus primogenitus Esau. Expavit Isaac stupore vehementi, et ultra quam credi potest, admirans ait: Quis igitur ille est qui dudum captam venationem attulit mihi, et comedi ex omnibus, priusquam tu venires? benedixique ei, et erit benedictus. Auditis Esau sermonibus patris irrugiit clamore magno, et consternatus ait: Benedic etiam mihi, pater mi. Qui ait: Venit germanus tuus fraudulenter, et accepit benedictionem tuam. At ille subjunxit: Juste vocatum est nomen ejus Jacob: supplantavit enim me in altera vice, primogenita mea ante tulit, et nunc secundo surripuit benedictionem meam. Rursumque ad patrem: Numquid non reservasti, ait, et mihi benedictionem? Respondit Isaac: Dominum tuum illum constitui, et omnes [Col. 0199B] fratres ejus servituti illius subjugavi, frumento et vino stabilivi eum, et tibi post haec, fili mi, ultra quid faciam? Cui Esau: Num unam, inquit, tantum benedictionem habes, pater? mihi quoque obsecro ut benedicas. Cumque ejulatu magno fleret, motus Isaac, dixit ad eum: In pinguedine terrae et in rore coeli desuper, erit benedictio tua. Vives in gladio, et fratri tuo servies: tempusque veniet, cum excutias et solvas jugum ejus de cervicibus tuis. [B. XXXIII]. Oderat ergo semper Esau Jacob pro benedictione qua benedixerat ei pater: dixitque in corde suo: Venient dies luctus patris mei, [a 1Kb] et occidam Jacob, fratrem meum. Nuntiata sunt haec Rebeccae, quae mittens et vocans Jacob, filium suum, dixit ad eum: Ecce Esau frater tuus minatur ut occidat te. Nunc ergo, [Col. 0199C] [Vulg. add. mi] fili, audi vocem meam, et consurgens fuge ad Laban, fratrem meum in Haran: habitabisque cum eo dies paucos, donec quiescat furor fratris tui, et cesset indignatio ejus, obliviscaturque eorum quae fecisti in eum: postea mittam, et adducam te inde huc. Cur utroque orbabor filio in uno die? Dixit quoque Rebecca ad Isaac: Taedet me vitae meae propter filias Heth; si acceperit Jacob uxorem de stirpe hujus terrae, nolo vivere.

[T. XXIII, C. L., Cap. XXVIII.] Vocavit itaque Isaac Jacob, et benedixit ei, praecepitque ei dicens: Noli accipere conjugem de genere Chanaan: sed vade et proficiscere in Mesopotamiam Syriae, ad domum Bathuel patris matris tuae, et accipe tibi inde uxorem de filiabus Laban avunculi tui. Deus autem [Col. 0199D] omnipotens benedicat tibi, et crescere te faciat, atque multiplicet: ut sis in turbas populorum. Et det tibi benedictionem Abraham, et semini tuo post te: ut possideas terram peregrinationis tuae, quam pollicitus est avo tuo. Cumque dimisisset eum Isaac, profectus venit in Mesopotamiam Syriae ad Laban, filium Bathuel Syri, fratrem Rebeccae matris suae. Videns autem Esau quod benedixisset pater suus Jacob, et misisset eum in Mesopotamiam [Col. 0200A] Syriae, ut inde uxorem duceret; et quod post benedictionem praecepisset ei, dicens: Non accipias conjugem de filiabus Chanaan: quodque obediens Jacob parentibus [b 1Kb] isset in Syriam: probans quoque quod non libenter aspiceret filias Chanaan pater suus: ivit ad Ismaelem, et duxit uxorem, absque iis quas prius habebat, Mahelath, filiam Ismael, filii Abraham, sororem Nabajoth. [T. XXIV, C. LI.] Igitur egressus Jacob de Bersabee pergebat Haran. Cumque venisset ad quemdam locum, et vellet in eo requiescere post solis occubitum, tulit de lapidibus qui jacebant, et supponens capiti suo, dormivit in eodem loco. Viditque in somnis scalam stantem super terram, et cacumen illius tangens coelum: angelos quoque Dei ascendentes et descendentes per [Col. 0200B] eam, et Dominum innixum scalae dicentem sibi: Ego sum Dominus Deus Abraham patris tui, et Deus Isaac: Terram, in qua dormis, tibi dabo et semini tuo. Eritque [c 1Kb] semen tuum quasi pulvis terrae: dilataberis ad Occidentem, et Orientem, Septentrionem, et Meridiem: et benedicentur in te et in semine tuo cunctae tribus terrae. Et ero custos tuus quocumque perrexeris, et reducam te in terram hanc: nec dimittam nisi complevero universa quae dixi. Cumque evigilasset Jacob de somno, ait: Vere Dominus est in loco isto, et ego nesciebam. Pavensque, Quam terribilis, inquit, est locus iste! non est hic aliud nisi domus Dei et porta coeli. Surgens ergo Jacob mane tulit lapidem quem supposuerat capiti suo, et erexit in titulum, fundens oleum desuper. Appellavitque [Col. 0200C] nomen urbis Bethel, quae prius Luza vocabatur. Vovit etiam votum, dicens: Si fuerit Deus mecum, et custodierit me in via, per quam [Vulg. add. ego] ambulo, et dederit mihi panem ad vescendum, et vestimentum ad induendum, reversusque fuero prospere ad domum patris mei: erit mihi Dominus in Deum, et lapis iste, quem erexi in titulum, vocabitur Domus Dei: cunctorumque quae dederis mihi, decimas offeram tibi.

[B. XXXIV, C. LII, Cap. XXIX.] Profectus ergo Jacob venit ad terram Orientalem. Et vidit puteum in agro, tres quoque greges ovium accubantes juxta eum: nam ex illo adaquabantur pecora, et os ejus grandi lapide claudebatur. Morisque erat, ut cunctis ovibus congregatis, devolverent lapidem, et refectis [Col. 0200D] gregibus, rursum super os putei ponerent. Dixitque ad pastores: Fratres, unde estis? Qui responderunt: De Haran. Quos interrogans, Numquid, ait, nostis Laban, filium Nahor? Dixerunt: Novimus. Sanusne est? inquit. Valet, inquiunt: et ecce Rachel, filia ejus venit cum grege [Vulg. add. suo]. Dixitque Jacob: Adhuc multum diei superest, nec est tempus ut reducantur ad caulas greges: date ante potum ovibus, et sic ad pastum eas reducite. Qui responderunt: [Col. 0201A] non possumus, donec omnia pecora congregentur, et amoveamus lapidem de ore putei, ut adaquemus greges. Adhuc loquebantur, et ecce Rachel veniebat cum ovibus patris sui: nam gregem ipsa pascebat. Quam cum vidisset Jacob, et sciret consobrinam suam, ovesque Laban avunculi sui: amovit lapidem quo puteus claudebatur. Et adaquato grege, osculatus est eam: elevataque voce flevit, et indicavit ei quod frater esset patris sui, et filius Rebeccae: at illa festinans nuntiavit patri suo. Qui cum audisset venisse Jacob filium sororis suae, cucurrit obviam ei, complexusque eum, et in oscula ruens, duxit in domum suam. Auditis autem [Vulg. tamen] causis itineris, respondit: Os meum es, et caro mea. Et postquam expleti sunt dies mensis unius, dixit ei: [Col. 0201B] Num quia frater meus es, gratis servies mihi? dic quid mercedis accipias [Vulg. accipies]. Habebat vero filias duas, nomen majoris Lia [h. Lea]: minor vero appellabatur Rachel. Sed Lia lippis erat oculis: Rachel decora facie, et venusto aspectu. Quam diligens Jacob, ait: Serviam tibi pro Rachel filia tua minore, septem annis. Respondit Laban: Melius est ut tibi eam dem quam viro alteri, mane apud me. Servivit ergo Jacob pro Rachel septem annis: et videbantur illi pauci dies prae amoris magnitudine. Dixitque ad Labam: Da mihi uxorem meam: quia jam tempus expletum est, ut ingrediar ad illam. Qui, vocatis multis amicorum turbis ad convivium, fecit nuptias. Et vespere filiam suam Liam introduxit ad eum, dans ancillam filiae, Zelpham nomine. Ad quam cum ex [Col. 0201C] more Jacob fuisset ingressus, facto mane, vidit Liam: et dixit ad socerum suum [Vulg. tac. suum]: Quid est quod facere voluisti? Nonne pro Rachel servivi tibi? quare imposuisti mihi? Respondit Laban: Non est in loco nostro consuetudinis, ut minores ante tradamus ad nuptias. Imple hebdomadam dierum hujus copulae: hanc quoque dabo tibi pro opere quo serviturus es mihi septem annis aliis. Acquievit placito, et hebdomada transacta, Rachel duxit uxorem: cui pater servam Balam dederat. Tandemque potitus optatis nuptiis, amorem sequentis priori praetulit, serviens apud eum septem annis aliis. [T. XXV, C. LIII.] Videns autem Dominus quod despiceret Liam, aperuit vulvam ejus, sorore sterili permanente. Quae conceptum genuit filium, vocavitque nomen [Col. 0201D] ejus Ruben, dicens: Vidit Dominus humilitatem meam: nunc amabit me vir meus. Rursumque concepit et peperit filium, et ait: Quoniam audivit me Dominus haberi contemptui, dedit etiam istum mihi, vocavitque nomen ejus Simeon. Concepit tertio, et genuit alium: dixitque: Nunc quoque copulabitur mihi maritus meus, eo quod pepererim ei tres filios, et idcirco appellavit nomen ejus, Levi. Quarto concepit, [Col. 0202A] et peperit filium, et ait: Modo confitebor Domino, et ob hoc vocavit eum, Judam: cessavitque parere.

[C. LIV, Cap. XXX.] Cernens autem Rachel quod infecunda esset, invidit sorori suae, et ait marito suo: Da mihi liberos, alioquin moriar. Cui iratus respondit Jacob: Num pro Deo ego sum, qui privavit te fructu ventris tui? At illa: Habeo, inquit, famulam Balam: ingredere ad illam, ut pariat super genua mea, et habeam ex ea filios. Deditque illi Balam in conjugium, quae, ingresso ad se viro, concepit, et peperit filium. Et dixit Rachel: Judicavit mihi Deus, et exaudivit vocem meam, et dedit mihi filium: et idcirco appellavit nomen illius, Dan. Rursumque Bala concipiens peperit alterum pro quo ait Rachel: Comparavit me Deus cum sorore mea, et invalui. Vocavitque [Col. 0202B] eum, Nephthali. [C. LV.] Sentiens Lia quod parere desiisset, Zelpham ancillam suam marito tradidit. Qua post conceptum edente filium, dixit: Feliciter: et idcirco vocavit nomen ejus, Gad. Peperit quoque Zelpha alterum. Dixitque Lia: Hoc pro beatitudine mea: Beatam quippe me dicent mulieres. Propterea appellavit eum, Aser. Egressus autem Ruben tempore messis triticeae in agrum, reperit mandragoras: quas matri Liae detulit. Dixitque Rachel: Da mihi partem de mandragoris filii tui. Illa respondit: Parumne tibi videtur, quod praeripueris maritum mihi, nisi etiam mandragoras filii mei tuleris? Ait Rachel: Dormiat tecum hac nocte pro mandragoris filii tui. Redeuntique ad vesperam de agro Jacob, egressa est in occursum ejus Lia: et, Ad me, [Col. 0202C] inquit, intrabis: quia mercede conduxi te pro mandragoris filii mei. Dormivit cum ea nocte illa. Et exaudivit Deus preces ejus: concepitque et peperit filium quintum, et ait: Dedit Deus mercedem mihi, quia dedi ancillam meam viro meo, appellavitque nomen ejus, [a 1Kb] Issachar. Rursum Lia concipiens, peperit sextum filium, et ait: Dotavit me Deus dote bona: etiam hac vice mecum erit maritus meus, eo quod genuerim ei sex filios: et idcirco appellavit nomen ejus, Zabulon. Post quem peperit filiam, nomine Dinam. [C. LVI.] Recordatus quoque Deus Rachelis, exaudivit eam, et aperuit vulvam ejus. Quae concepit et peperit filium, dicens: Abstulit Deus opprobrium meum. Et vocavit nomen illius Joseph, dicens: Addat mihi Dominus filium alterum. Nato [Col. 0202D] autem Joseph, dixit Jacob socero suo: Dimitte me ut revertar in patriam, et ad terram meam. Da mihi uxores, et liberos meos, pro quibus servivi tibi, ut abeam; tu nosti servitutem quae servivi tibi. Ait ei Laban: Inveniam gratiam in conspectu tuo; experimento didici, quod benedixerit mihi Deus propter te: constitue mercedem tuam quam dem tibi. At ille respondit: Tu nosti quomodo servierim tibi, et [Col. 0203A] quanta in manibus meis fuerit possessio tua. Modicum habuisti antequam venirem [Vulg. add. ad te], et nunc dives effectus es: benedixitque tibi Dominus ad introi tum meum. Justum est igitur, ut aliquando provideam etiam domui mae. Dixitque Laban: Quid dabo tibi? At ille ait: Nihil volo: sed si feceris quod postulo, iterum pascam, et custodiam pecora tua. Gyra omnes greges tuos, et separa cunctas oves varias et sparso vellere: et quodcumque fulvum et maculosum, variumque fuerit, tam in ovibus, quam in capris, erit merces mea. Respondebitque mihi cras justitia mea, quando placiti tempus advenerit coram te, et omnia quae non fuerint varia, et maculosa, et rufa [Vulg. furva], tam in ovibus quam in capris, furti [Col. 0203B] me arguent. Dixitque Laban: Gratum habeo quod petis. Et separavit in die illo capras, et oves, hircos, et arietes varios atque maculosos, cunctum autem gregem unicolorem, id est, albi et nigri velleris, tradidit in manu filiorum suorum. Et posuit spatium itineris trium dierum inter se et [h. Jacob] generum, qui pascebat reliquos greges ejus. [T. XXVI.] Tollens ergo Jacob virgas populeas virides, et amygdalinas, et ex platanis, ex parte decorticavit eas: detractisque corticibus, in his quae spoliata fuerant candor apparuit: illa vero quae integra fuerant, viridia permanserunt: atque in hunc modum color effectus est varius. Posuitque eas in canalibus, ubi effundebatur aqua: ut cum venissent greges ad bibendum, ante oculos haberent virgas, et in aspectu [Col. 0203C] earum conciperent. Factumque est ut in ipso calore coitus oves intuerentur virgas, et parerent maculosa, et varia, et diverso colore respersa. Divisitque gregem Jacob, et posuit virgas [Vulg. add. in canalibus] ante oculos arietum; erant autem alba quaeque et nigra Laban: caetera vero, Jacob, separatis inter se gregibus. Igitur quando primo tempore ascendebantur oves, ponebat Jacob virgas in canalibus aquarum ante oculos arietum et ovium, ut in earum contemplatione conciperent: quando vero serotina admissura erat, et conceptus extremus, non ponebat eas. Factaque sunt ea, quae erant serotina, Laban: et quae primi temporis, Jacob. Ditatusque est homo ultra modum, et habuit greges multos, ancillas et servos, camelos et asinos.

[Col. 0203D] [C. LVII, Cap. XXXI.] Postquam autem audivit verba filiorum Laban dicentium: Tulit Jacob omnia quae fuerant patris nostri, et de illius facultate ditatus, factus est inclytus: animadvertit quoque faciem Laban, quod non esset erga se sicut heri et nudiustertius, maxime dicente sibi Domino: Revertere in terram patrum tuorum, et ad generationem tuam, eroque tecum. Misit et vocavit Rachel et Liam in agrum ubi pascebat greges, dixitque eis: Video faciem patris vestri quod non sit erga me sic ut heri [Col. 0204A] et nudiustertius: Deus autem patris mei fuit mecum. Et ipsae nostris quod totis viribus meis servierim patri vestro. Sed pater vester circumvenit me, et mutavit mercedem meam decem vicibus: et tamen non dimisit eum Deus, ut noceret mihi. Si quando dixit: Variae erunt mercedes tuae: pariebant omnes oves varios fetus; quando vero econtrario ait: Alba quaeque accipies pro mercede: omnes greges alba pepererunt. Tulitque Deus substantiam patris vestri, et dedit mihi. Postquam enim conceptus ovium tempus advenerat, levavi oculos meos, et vidi in somnis ascendentes mares super feminas, varios et maculosos et diversorum colorum. Dixitque angelus Dei ad me in somnis: Jacob! Et ego respondi: Adsum. Qui ait: Leva oculos tuos, et vide universos masculos [Col. 0204B] ascendentes super feminas, varios, maculosos atque respersos. Vidi enim omnia quae fecit tibi Laban. Ego sum Deus Bethel, ubi unxisti lapidem, et votum vovisti mihi. Nunc ergo surge, et egredere de terra hac, revertens in terram nativitatis tuae. Responderuntque Rachel et Lia: Numquid habemus residui quidquam in facultatibus et haereditate domus patris nostri? Nonne quasi alienas reputavit nos, et vendidit, comeditque pretium nostrum? Sed Deus tulit opes patris nostri, et nobis eas tradidit, ac filiis nostris: unde omnia quae praecepit tibi Deus, fac. [B. XXXV.] Surrexit itaque Jacob, et impositis liberis et conjugibus suis super camelos, abiit. Tulitque omnem substantiam suam, et greges, et quidquid in Mesopotamia acquisierat, pergens ad Isaac patrem [Col. 0204C] suum in terram Chanaan. Eo tempore Laban ierat ad tondendas oves, [a 9Kb] et Rachel furata est idola patris sui. Noluitque Jacob confiteri socero suo quod fugeret. Cumque abiisset tam ipse quam omnia quae juris ejus erant, et amne transmisso pergeret contra montem [b 1Kb] Galaad, nuntiatum est Laban die tertio quod fugeret Jacob. Qui, assumptis fratribus suis, persecutus est eum diebus septem: et comprehendit eum in monte Galaad. Viditque in somnis dicentem sibi Deum: Cave ne quidquam aspere loquaris contra Jacob. Jamque Jacob extenderat in monte tabernaculum: cumque ille consecutus fuisset eum cum fratribus suis, in eodem monte Galaad fixit tentorium. Et dixit ad Jacob: Quare ita egisti, ut clam me abigeres filias meas quasi captivas gladio? Cur [Col. 0204D] ignorante me, fugere voluisti, nec indicare mihi, ut prosequerer te cum gaudio, et canticis, et tympanis, et citharis? Non es passus ut oscularer filios meos ac filias: stulte operatus es: et nunc quidem valet manus mea reddere tibi malum: sed Deus patris vestri heri dixit mihi: Cave ne loquaris cum [Vulg. contra] Jacob quidquam durius. Esto, ad tuos ire cupiebas, et desiderio tibi erat domus patris tui: cur furatus es deos meos? Respondit Jacob: Quod inscio te profectus sum, timui ne violenter auferres [Col. 0205A] filias tuas. Quod autem furti me arguis, apud quem cumque inveneris deos tuos, necetur coram fratribus nostris. Scrutare quidquid tuorum apud me inveneris, et aufer: haec dicens, ignorabat quod Rachel furata esset idola. Ingressus itaque Laban tabernaculum Jacob et Liae, et utriusque famulae, non invenit. Cumque intrasset tentoriorum Rachelis, illa festinans abscondit idola subter stramenta cameli, et sedit desuper: scrutantique omne tentorium, et nihil invenienti, ait: Ne irascatur dominus meus quod coram te assurgere nequeo: quia juxta consuetudinem feminarum nunc accidit mihi: sic delusa sollicitudo quaerentis est. Tumensque Jacob, cum jurgio ait: Quam ob culpam meam, et ob quod peccatum meum sic exarsisti post me, et scrutatus es omnem supellectilem [Col. 0205B] meam? Quid invenisti de cuncta substantia domus tuae? pone hic coram fratribus meis et fratribus tuis, et judicent inter me et te. Idcirco viginti annis fui tecum? oves tuae et caprae steriles non fuerunt, artetes gregis tui non comedi: nec captum a bestia ostendi tibi, ego damnum omne reddebam: quidquid furto periebat, a me exigebas: die noctuque aestu urebar, et gelu, fugiebatque somnus ab oculis meis. Sic per viginti annos in domo tua servivi tibi, quatuordecim pro filiabus, et sex pro gregibus tuis: immutasti quoque mercedem meam decem vicibus. Nisi Deus patris mei Abraham, et timor Isaac adfuisset mihi, forsitan modo nudum me dimisisses: afflictionem meam et laborem manuum mearum respexit Deus, et arguit te heri. Respondit [Col. 0205C] ei Laban: Filiae meae et filii, et greges tui et omnia quae cernis, mea sunt: quid possum facere filiis et nepotibus meis? Veni ergo, et incamus foedus, ut sit in testimonium inter me et te. Tulit itaque Jacob lapidem, et erexit illum in titulum: dixitque fratribus suis: Afferte lapides. Qui congregantes fecerunt tumulum, comederuntque super eum: quem vocavit Laban, Tumulum testis: et Jacob, Acervum testimonii; [a 2Kb] uterque juxta proprietatem linguae suae. Dixitque Laban: Tumulus iste testis erit inter me et te hodie, et idcirco appellatum est nomen ejus Galaad, id est, Tumulus testis. Intueatur Dominus et judicet inter nos quando recesserimus a nobis, si afflixeris filias meas, et si introduxeris uxores alias super eas: nullus sermonis nostri testis est absque Deo, [Col. 0205D] qui praesens respicit. Dixitque rursus ad Jacob: En tumulus hic, et lapis quem erexi inter me et te, testis erit: tumulus, inquam, iste et lapis sint in testimonium, si aut ego transiero illum pergens ad te, aut tu praeterieris, malum mihi cogitans. Deus Abraham, et Deus Nahor, judicet inter nos, Deus patris [Col. 0206A] eorum. Juravitque Jacob per timorem patris sui Isaac, immolatisque victimis in monte, vocavit fratres suos, ut ederent panem. Qui cum comedissent, manserunt ibi. Laban vero, de nocte consurgens, osculatus est filios et filias suas, et benedixit illis: reversusque est in locum suum.

[T. XXVII, C. LVIII, Cap. XXXII.] Jacob quoque abiit itinere quo coeperat; fueruntque ei obviam angeli Dei, quos cum vidisset, ait: Castra Dei sunt haec: et appellavit nomen loci illius Mahnaim, id est, Castra. Misit autem et nuntios ante se ad Esau fratrem suum in terram [Vulg. in regionem] Seir, regionis Edon: praecepitque eis: dicens: Sic loquimini domino meo Esau: Haec dicit frater tuus Jacob: Apud Laban peregrinatus sum, et fui usque in praesentem [Col. 0206B] diem. Habeo boves, et asinos, oves, et servos, atque ancillas: mittoque nunc legationem ad dominum meum, ut inveniam gratiam in conspectu tuo. Reversi sunt nuntii ad Jacob, dicentes: Venimus ad Esau fratrem tuum, et ecce properat in occursum tibi cum quadringentis viris. Timuitque Jacob valde: et perterritus divisit populum qui secum erat, greges quoque et oves et boves et camelos, in duas turmas, dicens: Si venerit Esau ad unam turmam, et percusserit eam, alia turma, quae reliqua est, salvabitur. Dixitque Jacob: Deus patris mei Abraham, et Deus patris mei Isaac: Domine, qui dixisti mihi, Revertere in terram tuam, et in locum nativitatis tuae, et benefaciam tibi: minor sum cunctis miserationibus, et veritate [Vulg. miserationibus et veritate tua], quam explesti [Col. 0206C] servo tuo. In baculo meo transivi Jordanem istum: et nunc cum duabus turmis regredior. Erue me de manu fratris mei, de manu [Vulg. tac. de manu] Esau, quia valde eum timeo: ne forte veniens percutiat matrem cum filiis. Tu locutus es quod benefaceres mihi, et dilatares semen meum sicut arenam maris, quae prae multitudine numerari non potest. Cumque dormisset ibi nocte illa, separavit de his quae habebat, munera Esau fratri suo, capras ducentas, hircos viginti, oves ducentas, et arietes viginti, camelos fetas cum pullis suis triginta, vaccas quadraginta, et tauros [b 1Kb] decem, asinas viginti, et pullos earum decem. Et misit per manus servorum suorum singulos seorsum greges: dixitque pueris suis: Antecedite me, et sit spatium inter gregem et gregem. Et [Col. 0206D] praecepit priori dicens: Si obvium habueris Esau fratrem meum, et interrogaverit te, Cujus es? aut, Quo vadis? et [Vulg. aut], Cujus sunt ista quae sequeris? Respondebis: Servi tui Jacob, munera misit domino meo Esau: ipse quoque post nos venit. Similiter mandata dedit secundo, et tertio, et cunctis [Col. 0207A] qui sequebantur greges, dicens: Iisdem verbis loquimini ad Esau, cum inveneritis eum. Et addetis: Ipse quoque servus tuus Jacob iter nostrum insequitur: dixit enim: Placabo illum muneribus quae praecedunt, et postea videbo eum, forsitan propitiabitur mihi. Praecesserunt itaque munera ante eum, ipse vero mansit nocte illa in castris. Cumque mature surrexisset, tulit duas uxores suas, et totidem famulas, cum undecim filiis et transivit vadum Jebboc. Transductisque omnibus quae ad se pertinebant, remansit solus: ecce vir luctabatur cum eo usque mane. Qui cum videret quod eum superare non posset, tetigit nervum femoris ejus, et statim emarcuit. Dixitque ad eum: Dimitte me, jam enim ascendit aurora. Respondit: Non dimittam te, nisi [Col. 0207B] benedixeris mihi. Ait ergo: Quod nomen est tibi? Respondit: Jacob. At ille, Nequaquam, inquit, Jacob appellabitur nomen tuum, sed Israel: quoniam si contra Deum fortis fuisti, quanto magis contra homines praevalebis! Interrogavit eum Jacob: Dic mihi, quo appellaris nomine? Respondit: Cur quaeris nomen meum? Et benedixit ei in eodem loco. Vocavitque Jacob nomen loci illius Phanuel, dicens: Vidi Deum facie ad faciem, et salva facta est anima mea. Ortusque est ei statim sol, postquam transgressus est Phanuel: ipse vero claudicabat pede. Quam ob causam non comedunt filii Israel nervum, qui emarcuit in femore Jacob, usque in praesentem diem: eo quod tetigerit nervum femoris ejus, et obstupuerit.

[Col. 0207C] [Cap. XXXIII.] Levans autem Jacob oculos suos, vidit venientem Esau, et cum eo quadringentos viros, divisitque filios Liae et Rachel, ambarumque famularum; et posuit utramque ancillam, et liberos earum, in principio; Liam vero, et filios ejus, in secundo loco; Rachel autem et Joseph, novissimos. Et ipse progrediens adoravit pronus in terram septies, donec appropinquaret frater ejus. Currens itaque Esau obviam fratri suo, amplexatus est eum: stringensque collum ejus et osculans flevit. Levatisque oculis, vidit mulieres et parvulos earum, et ait: Quid sibi volunt isti? et si ad te pertinent? Respondit: Parvuli sunt, quos donavit mihi Deus servo tuo. Et appropinquantes ancillae et filii earum, incurvati sunt. Accessit quoque Lia cum liberis [Vulg. [Col. 0207D] pueris] suis: et cum simililer adorassent, extremi Joseph et Rachel adoraverunt. Dixitque Esau: Quaenam sunt istae turmae, quas obviam habui? Respondit: Ut invenirem gratiam coram domino meo. At ille ait: Habeo plurima, frater mi, sint tua tibi. Dixitque Jacob; Noli ita, obsecro: sed si inveni gratiam in oculis tuis, accipe munusculum de manibus meis: sic enim vidi faciem tuam, quasi viderim [Col. 0208A] vultum Dei: esto mihi propitius, et suscipe benedictionem quam attuli tibi, et quam donavit mihi Deus tribuens omnia. Vix fratre compellente suscipiens, ait: Gradiamur simul, eroque socius itineris tui. Dixitque Jacob; Nosti, domine mi, quod parvulos habeam teneros, et oves et boves fetas, mecum; quas si plus in ambulando fecero laborare, morientur una die cuncti greges. Praecedat dominus meus ante servum suum, et ego sequar paulatim vestigia ejus sicut videro posse parvulos meos, donec veniam ad dominum meum in Seir. Respondit Esau: Oro te, ut de populo qui mecum est, saltem socii remaneant viae tuae. Non est, inquit, necesse; hoc uno tantum indigeo, ut inveniam gratiam in conspectu [a 1Kb] domini mei. Reversus est itaque illo die Esau itinere quo [Col. 0208B] venerat in Seir. [C. LIX.] Et Jacob venit in Sochoth; ubi aedificata domo et fixis tentoriis, appellavit nomen loci illius Sochoth, id est, tabernacula. [B. XXXVI.] Transivitque in [b 1Kb] Salem urbem Sichimorum, quae est in terra Chanaan, postquam reversus est de Mesopotamia Syriae, et habitavit juxta oppidum. Emitque partem agri in qua fixerat tabernacula, a filiis Emor patris Sichem, centum agnis. Et erecto ibi altari, invocavit super illud fortissimum Deum Israel.

[T. XXVIII, Cap. XXXIV.] Egressa est autem Dina, filia Liae, ut videret mulieres regionis illius. Quam cum vidisset Sichem filius Emor Evaei, princeps terrae illius, adamavit eam, et rapuit, et dormivit cum illa, vi opprimens virginem. Et conglutinata [Col. 0208C] est anima ejus cum ea, tristemque blanditiis delinivit. Et pergens ad Emor patrem suum, Accipe mihi, inquit, puellam hanc conjugem. Quod cum audisset Jacob, absentibus filiis, et in pastu pecorum occupatis, siluit donec redirent. Egresso autem Emor patre Sichem, ut loqueretur ad Jacob, ecce filii ejus veniebant de agro, auditoque quod acciderat, irati sunt valde, eo quod foedam rem esset operatus in Israel, et, violata filia Jacob, rem illicitam perpetrasset. Locutus est itaque Emor ad eos, et dixit; Sichem filii mei adhaesit anima filiae vestrae: date eam illi uxorem, et jungamus vicissim connubia; filias vestras tradite nobis, et filias nostras accipite. Et habitate nobiscum: terra in potestate vestra est: exercete, negotiamini, et possidete eam. Sed et Sichem [Col. 0208D] ad patrem et fratres ejus ait: Inveniam gratiam coram vobis, et quaecumque statueritis, dabo: augete dotem, munera postulate, et libens [Vulg. libenter] tribuam quod petieritis: tantum date mihi puellam hanc uxorem. Responderunt filii Jacob Sichem et patri ejus in dolo, saevientes ob stuprum sororis: Non possumus facere quod petitis, nec dare sororem nostram homini incircumciso: quod illicitum [Col. 0209A] et nefarium est apud nos. Sed in hoc valebimus foederari, si esse volueritis nostri similes, et circumcidatur in vobis omne [Vulg. omnis] masculini sexus: tunc dabimus et accipiemus mutuo filias nostras ac vestras, et habitabimus vobiscum, erimusque unus populus: sin autem circumcidi nolueritis, tollemus filiam nostram, et recedemus. Placuit oblatio eorum Emor, et Sichem filio ejus: nec distulit adolescens quin statim quod petebatur, expleret: amabat enim puellam valde, et ipse erat inclytus in omni domo patris sui. Ingressique portam urbis, locuti sunt populo: Viri isti pacifici sunt, et volunt habitare nobiscum: negotientur in terra, et exerceant eam, quae spatiosa et lata cultoribus indiget: filias eorum accipiemus uxores, et nostras illis dabimus. Unum [Col. 0209B] est, quo differtur tantum bonum: Si circumcidamus masculos nostros, ritum gentis imitantes. Et substantia eorum, et [a 1Kb] pecora, et cuncta quae possident nostra erunt: tantum in hoc acquiescamus, et habitantes simul, unum efficiemus populum. Assensi sunt omnes, circumcisis cunctis maribus. Et ecce die tertio, quando gravissimus vulnerum dolor est, arreptis, duo Jacob filii Simeon et Levi, fratres Dinae, gladiis, ingressi sunt urbem confidenter: interfectisque omnibus masculis, et Emor et Sichem [b 1Kb] filium suum pariter necaverunt, tollentes Dinam de domo Sichem sororem suam. Quibus egressis, irruerunt super occisos caeteri filii Jacob [In h. non habet, caeteri filii Jacob, sed filii Jacob venerunt super occisos], et depopulati sunt urbem in ultionem stupri. [Col. 0209C] Oves eorum, et armenta, et asinos, cunctaque vastantes quae in domibus et in agris erant; parvulos quoque et uxores eorum duxerunt captivas. Quibus patratis audacter, Jacob dixit ad Simeon et Levi: Turbastis me, et odiosum me fecistis Chananaeis et Pherezaeis habitatoribus terrae hujus. Nos pauci sumus; illi congregati percutient me, et delebor ego, et domus mea. Responderunt: Numquid ut scorto abuti debuere sorore nostra?

[C. LX, Cap. XXXV.] Interea locutus est Deus ad Jacob; Surge, et ascende Bethel, et habita ibi, facque altare Deo qui apparuit tibi quando fugiebas Esau fratrem tuum. Jacob vero, convocata omni domo sua, ait: Abjicite deos alienos qui in medio vestri sunt, et mundamini, ac mutate vestimenta vestra. [Col. 0209D] Surgite, et ascendamus in Bethel, et [Vulg. ut] faciamus ibi altare Deo, qui exaudivit me in die tribulationis meae, et socius fuit itineris mei. Dederunt ergo ei omnes deos alienos quos habebant, et inaures quae erant in auribus eorum: at ille infodit eas subter terebinthum, quae est post urbem Sichem. Cumque profecti essent, terror Dei invasit omnes per circuitum civitates, et non sunt ausi persequi recedentes. [C. LXI, B. XXXVII.] Venit igitur Jacob Luzam, quae est in terra Chanaan, cognomento Bethel; ipse et omnis populus cum eo. Aedificavitque [Col. 0210A] ibi altare, et appellavit nomen loci [Vulg. add. illius], Domus Dei: ibi enim apparuit ei Deus cum fugeret fratrem suum [Vulg. tac. suum]. Eodem tempore mortua est Debbora nutrix Rebeccae, et sepulta est ad radices Bethel subter quercum: vocatumque est nomen loci [Vulg. add. illius], Quercus fletus. Apparuit autem iterum Deus Jacob postquam reversus est de Mesopotamia Syriae, benedixitque ei dicens: Non vocaberis ultra Jacob, sed Israel erit nomen tuum. Et appellavit eum Israel, dixitque ei: Ego Deus omnipotens, cresce et multiplicare: gentes et populi nationum erunt ex te, reges de lumbis tuis egredientur. Terramque quam dedi Abraham et Isaac, dabo tibi et semini tuo post te. Et recessit ab eo. [C. LXII.] Ille vero erexit titulum [Col. 0210B] lapideum in loco quo locutus fuerat ei Deus: libans super eum libamina et effundens oleum: vocansque nomen loci illius, Bethel. [T. XXIX.] Egressus autem inde, venit verno tempore ad terram quae ducit Ephratam; in qua cum parturiret Rachel, ob difficultatem partus periclitari coepit. Dixitque ei obstetrix: Noli timere, quia et hunc habebis filium. Egrediente autem anima prae dolore, et imminente jam morte, vocavit nomen filii sui Benoni, id est, filius doloris mei: pater vero appellavit eum Benjamin, id est, filius dextrae. Mortua est ergo Rachel, et sepulta in via quae ducit Ephratam, haec est Bethlehem. Erexitque Jacob titulum super sepulcrum ejus. Hic est titulus monumenti Rachel, usque in praesentem diem. Egressus inde, fixit tabernaculum trans [Col. 0210C] turrem gregis. Cumque habitaret in illa regione, abiit Ruben, et dormivit cum Bala concubina patris sui, quod illum minime latuit. Erant autem filii Jacob duodecim. Filii Liae: primogenitus Ruben, et Simeon et Levi, et Judas, et Issachar, et Zabulon. Filii Rachel: Joseph et Benjamin. Filii Balae ancillae Rachelis, Dan et Nephtali. Filii Zelphae ancillae Liae, Gad et Aser; hi filii Jacoh, qui nati sunt ei in Mesopotamia Syriae. Venit etiam ad Isaac patrem suum in Mamre, civitatem Arbee, haec est Hebron; in qua peregrinatus est Abraham et Isaac. Et completi sunt dies Isaac centum octoginta annorum. Consumptusque aetate mortuus est: et appositus est populo suo senex et plenus dierum: et sepelierunt eum Esau et Jacob filii sui.

[Col. 0210D] [T. XXX, C. LXIII, Cap. XXXVI.] Hae sunt autem generationes Esau, ipse est Edom. Esau accepit uxores de filiabus Chanaan; Ada filiam Elon Hetthaei, et Oolibama filiam Ana, filiam Sebeon Hevaei: Basemath quoque filiam Ismael sororem Nabajoth. Peperit autem Ada, Eliphaz: Basameth genuit Rahuel: Oolibama edidit Jesus et Jalam [Vulg. genuit Jelom] et Core. Hi filii Esau qui nati sunt ei in terra Chanaan. Tulit autem Esau uxores suas et filios et filias, et omnem animam domus suae, et substantiam, et pecora, et cuncta quae habere poterat [Col. 0211A] in terra Chanaan: et abiit in [a 1Kb] alteram regionem, recessitque a fratre suo Jacob. Divites enim erant valde, et simul habitare non poterant: nec sustinebat eos terra peregrinationis eorum prae multitudine gregum. Habitavitque Esau in monte Seir, ipse est Edom. Hae sunt autem generationes Esau patris Edom in monte Seir, et haec nomina filiorum ejus: Eliphaz filius Ada uxoris Esau: Rahuel quoque filius Basemath uxoris ejus. Fueruntque filii Eliphaz: Theman, Omar, Sephu, et Gatham, et Cenez. Erat autem Thamna, concubina Eliphaz filii Esau: quae peperit ei Amalech. Hi sunt filii Adae uxoris Esau. Filii autem Rahuel: Nabat et Zara, Semma et Miza [Vulg. Samma et Meza]. Hi filii Basemath uxoris Esau. Isti quoque erant filii Oolibama [Col. 0211B] filiae Ana, filiae Sebeon, uxoris Esau, quos genuit ei, Jeus et Jalam, et Core. [C. LXIV.] Hi duces filiorum Esau: filii Eliphaz primogeniti Esau: dux Theman, dux Omar, dux Sephu, dux Cenez, dux Core, dux Gatham, dux Amalech. Hi duces Eliphaz in terra Edom, et hi [b 1Kb] filii Adae. Hi quoque filii Rahuel filii Esau, dux Nahath, dux Zara, dux Semma, dux Miza. Hi autem duces Rahuel in Terra Edom: isti filii Basemath uxoris Esau. Hi autem filii Oolibama uxoris Esau: dux Jeus, dux Jalam, dux Core. Hi duces Oolibama filiae Ana uxoris Esau. Isti filii Esau, et hi duces eorum: ipse est Edom. Isti sunt filii Seir Horraei, habitatores terrae: Lotan, et Sobal, et Sebeon, et Ana, Dison, et Eser, et Disan. Hi duces Horrhaei, filii Seir, in Terra Edom. Facti [Col. 0211C] sunt autem filii Lotan: Hori et Heman; erat autem soror Lothan, Thamna. Et isti filii Sobal: Alvan et Manahath et Hebal, et Sepho et Onam. Et hi filii Sebeon: Aja et Ana. Iste est Ana qui invenit aquas calidas [in Hebr. [Figure: [Hebrew Text] 1Kb] , mulos in solitudine], cum pasceret asinos Sebeon patris sui: habuitque filium Disan, et filiam Oolibama. Et isti filii Disan: Amdam, et Eseban, et Jethran, et Charan. Hi quoque filii Eser: Balaan et Zavan, et Acan. Habuit autem filios Disan: Hus et Aram. Isti duces Horraeorum: dux Lotan, dux Sobal, dux Sebeon, dux Ana, dux Dison, dux Eser, dux Disan: isti duces Horraeorum qui imperaverunt in terra Scir. [C. LXV.] Reges autem qui regnaverunt in terra Edom antequam haberent regem filii Israel, fuerunt hi: Bela filius Beor, [Col. 0211D] nomenque urbis ejus Denaba. Mortuus est autem Bela, et regnavit pro eo Jobab filius Zarae de Bosra. Cumque mortuus esset Jobab, regnavit pro eo Husam de terra [Col. 0212A] Themanorum. Hoc quoque mortuo, regnavit pro eo Adad filius Badad, qui percussit Madian in regione Moab, et nomen urbis ejus Havith. Cumque mortuus esset Adad, regnavit pro eo Semla de Masereca. Hoc quoque mortuo, regnavit pro eo Saul de fluvio Rooboth. Cumque et hic obiisset, successit in regnum Bahalanan filius Achobor. Isto quoque mortuo, regnavit pro eo Adad [Vulg. Adar], nomenque urbis ejus Phau, et appellabatur uxor illius Mehetabel, filia Matred, filia Mesaab. Haec ergo nomina ducum Esau, in cognationibus, et locis, et vocabulis suis: dux Thamna, dux Alva, dux Jetheth, dux Oolibama, dux Ela, dux Phinon, dux Cenez, dux Theman, dux Mabsar, dux Magdiel, dux Iram: hi duces Edom habitantes in terra imperii sui: ipse [Col. 0212B] est Esau pater Idumaeorum.

[Cap. XXXVII.] Habitavit autem Jacob in terra Chanaan, in qua peregrinatus est pater suus. Et hae sunt generationes ejus [Hebr. Jacob. Vulg tacet]. [T. XXXI, B. XXXVIII, C. LXVI.] Joseph cum [c 1Kb] sexdecim esset annorum, pascebat gregem cum fratribus suis adhuc puer, et erat cum filiis Balae et Zelphae uxorum patris sui, accusavitque fratres suos apud patrem crimine pessimo. Israel autem diligebat Joseph super omnes filios suos, eo quod in senectute genuisset eum, [d 12Kb] fecitque ei tunicam polymitam. Videntes autem fratres ejus quod a patre plus cunctis filiis amaretur, oderant eum, nec poterant ei quidquam pacifice loqui. Accidit quoque ut visum somnium referret fratribus suis, quae causa [Col. 0212C] majoris odii seminarium fuit. Dixitque ad eos: Audite somnium meum quod vidi: Putabam ligare nos manipulos in agro, et quasi consurgere manipulum meum, et stare, vestrosque manipulos circumstantes adorare manipulum meum. Responderunt fratres ejus: Numquid rex noster eris? aut subjiciemur ditioni tuae? Haec ergo causa somniorum atque sermonum, invidiae et odii fomitem ministravit. Aliud quoque vidit somnium, quod narrans fratribus suis [Vulg. tac. suis], ait: Vidi per somnium, quasi solem et lunam, et stellas undecim adorare me. Quod cum patri suo et fratribus retulisset, increpavit eum pater [Vulg. add. suus], et dixit: Quid sibi vult hoc somnium quod vidisti? num ego et mater tua et fratres tui adorabimus te [Col. 0212D] super terram? Invidebant ei igitur fratres sui: pater vero rem tacitus considerabat. Cumque fratres illius in pascendis gregibus patris morarentur in Sichem, [Col. 0213A] dixit ad eum Israel: Fratres tui pascunt oves in Sichimis: veni, mittam te ad eos. Quo respondente, Praesto sum, ait [Vulg. add. ei]: Vade et vide si cuncta prospera sint erga fratres tuos, et pecora, et renuntia mihi quid agatur. Missus de valle Hebron, venit in Sichem: invenitque eum vir errantem in agro, et interrogavit quid quaereret. At ille respondit: Fratres meos quaero, indica mihi ubi pascant greges. Dixitque ei vir: Recesserunt de loco isto: audivi autem eos dicentes: Eamus in Dothain. [C. LXVII.] Perrexit ergo Joseph post fratres suos, et invenit eos in Dothain. Qui cum vidissent eum procul, antequam accederet ad eos, cogitaverunt illum occidere, et mutuo loquebantur: Ecce somniator venit: venite, occidamus eum, et [Col. 0213B] mittamus in cisternam veterem: dicemusque; Fera pessima devoravit eum: et tunc apparebit quid illi prosint somnia sua. Audiens hoc Ruben, nitebatur liberare eum de manibus eorum, et dicebat: Non [a 1Kb] interficiamus animam ejus, nec effundatis sanguinem: sed projicite eum in cisternam hanc, quae est in solitudine, manusque vestras servate innoxias: hoc autem dicebat, volens eripere eum de manibus eorum, et reddere patri suo. Confestim igitur ut pervenit ad fratres [Vulg. add. suos], nudaverunt eum tunica talari et polymita: miseruntque [Vulg. add. eum] in cisternam, quae non habebat aquam. Et sedentes ut comederent panem, viderunt viatores Ismaelitas venire de Galaad, et camelos eorum, portantes aromata, et resinam, et stacten, in Aegyptum. [Col. 0213C] Dixit ergo Judas fratribus suis: Quid nobis prodest si occiderimus fratrem nostrum, et celaverimus sanguinem ipsius? Melius est ut venundetur Ismaelitis, et manus nostrae non polluantur: frater enim et caro nostra est. Acquieverunt fratres sermonibus ejus. Et praetereuntibus Madianitis negotiatoribus, extrahentes eum de cisterna, vendiderunt [Vulg. add. eum] Ismaelitis, viginti argenteis, qui duxerunt eum in Aegyptum. Reversusque Ruben ad cisternam, non invenit puerum, et, scissis vestibus, pergens ad fratres suos, ait: Puer non comparet, et ego quo ibo? Tulerunt autem tunicam ejus, et in sanguine haedi, quem occiderant, tinxerunt: mittentes qui ferrent ad patrem, et dicerent - Hanc invenimus: vide utrum tunica filii tui sit, an non. [Col. 0213D] Quam cum agnovisset pater, ait: Tunica filii mei est, fera pessima comedit eum, bestia devoravit Joseph. Scissisque vestibus, indutus est cilicio, lugens filium multo tempore. Congregatis autem cunctis liberis ejus, ut lenirent dolorem patris, noluit consolationem [Col. 0214A] recipere, et [Vulg. sed] ait: Descendam ad filium meum lugens in infernum. Et illo perseverante in fletu, Madianitae vendiderunt Joseph in Aegypto Putiphari eunucho Pharaonis, magistro militiae.

[T. XXXII, C. LXVIII, Cap. XXXVIII.] Eodem tempore descendens Judas a fratribus suis divertit ad virum Odollamitem, nomine Hiram. Viditque ibi filiam hominis Chananaei, vocabulo Sua: et uxore accepta, ingressus est ad eam. Quae concepit, et peperit filium, vocavitque nomen ejus Her. Rursus concepto fetu, natum filium nominavit Onam. Tertium quoque peperit: quem appellavit Sella: quo nato, parere ultra cessavit. Dedit autem Judas uxorem primogenito suo Her, nomine Thamar. Fuit [Col. 0214B] quoque Her primogenitus Judae, nequam in conspectu Domini: et ab eo occisus est. Dixit ergo Judas ad Onam filium suum: Ingredere ad uxorem fratris tui, et sociare illi, ut suscites semen fratri tuo. Ille autem sciens non sibi nasci filios, introiens ad uxorem fratris sui, semen fundebat in terram, ne liberi fratris nomine nascerentur. Et idcirco percussit eum Dominus, quod rem detestabilem faceret. Quamobrem dixit Judas Thamar nurui suae: Esto vidua in domo patris tui, donec crescat Sela filius meus: timebat enim, ne et ipse moreretur sicut fratres ejus. Quae abiit, et habitavit in domo patris sui. Evolutis autem multis diebus, mortua est filia Sua uxor Judae: qui post luctum consolatione suscepta, ascendebat ad tonsores ovium suarum, [Col. 0214C] ipse et Hiras [b 1Kb] opilio gregis Odollamita, in [c 1Kb] Timnatha. Nuntiatumque est Thamar quod socer illius ascenderet in Thimnata ad tondendas oves. Quae, depositis viduitatis vestibus, assumpsit theristrum: et mutato habitu, sedit in bivio itineris, quod ducit Timnatham: eo quod crevisset Sela, et non eum accepisset maritum. Quam cum vidisset Judas, suspicatus est esse meretricem: operuerat enim vultum suum, ne agnosceretur. Ingrediensque ad eam, ait: Dimitte me, ut coeam tecum: nesciebat enim quod nurus sua esset. Qua respondente: Quid mihi dabis ut fruaris concubitu meo? dixit: Mittam tibi haedum de gregibus. Rursumque illa dicente: Patiar quod vis, si dederis mihi arrhabonem, donec mittas quod polliceris. Ait Judas: Quid vis tibi pro arrhabone [Col. 0214D] dari? Respondit: Annulum tuum, et armillam, et baculum tuum [Vulg. tacet tuum] quem in manu tenes. Ad unum igitur coitum concepit mulier, et surgens abiit: depositoque habitu, quem assumpserat, induta est viduitatis vestibus. Misit autem Judas haedum [Col. 0215A] per pastorem suum Odollamitem, ut reciperet pignus quod dederat mulieri, qui cum non invenisset eam, interrogavit homines loci illius? Ubi est mulier, quae sedebat in bivio? Respondentibus cunctis: Non fuit in loco isto meretrix, reversus est ad Judam, et dixit ei: Non inveni eam: sed et homines loci illius dixerunt mihi, numquam ibi sedisse scortum. Ait Judas: Habeat sibi, certe mendacii nos arguere non poterit [Vul. potest]: ego misi haedum quem promiseram, et tu non invenisti eam. Ecce autem post tres menses renuntiaverunt Judae, dicentes: Fornicata est Thamar nurus tua, et videtur uterus illius intumescere. Dixit Judas: Producite eam, ut comburatur. Quae cum educeretur ad poenam, misit ad socerum suum, dicens: De viro, cujus haec [Col. 0215B] sunt, concepi: agnosce cujus sit annulus, et armilla, et baculus. Qui, agnitis muneribus, ait: Justior me est, [a 1Kb] quia non tradidi eam Sela filio meo. Attamen ultra non cognovit illam. Instante autem partu, apparuerunt gemini in utero: atque in ipsa effusione infantum, unus protulit manum, in qua obstetrix ligavit coccinum, dicens: iste egredietur prior. Illo vero retrahente manum, egressus est alter: dixitque mulier: Quare divisa est propter te maceria? et ob hanc causam vocavit nomen ejus Phares. Postea egressus est frater ejus, in cujus manu erat coccinum: quem appellavit Zara.

[T. XXXIII, B. XXXIX, C. LXIX, Cap. XXXIX.] Igitur Joseph ductus in Aegyptum est, emitque eum Putiphar eunuchus Pharaonis, princeps exercitus [Col. 0215C] [Vulg. add. sui], vir Aegyptius, de manu Ismaelitarum, a quibus perductus erat. Fuitque Dominus cum eo, et erat vir in cunctis prospere agens: habitavitque in domo domini sui, qui optime noverat esse Dominum cum eo, et omnia, quae gereret, ab eo dirigi in manu illius. Invenitque Joseph gratiam coram domino suo, et ministrabat ei, a quo praepositus omnibus gubernabat creditam sibi domum, et universa quae ei tradita fuerant: benedixitque Dominus domui Aegyptii propter Joseph, et multiplicavit tam in aedibus, quam in agris, cunctam ejus substantiam: nec quidquam aliud noverat, nisi panem quo vescebatur. Erat autem Joseph pulchra facie, et decorus aspectu. Post multos itaque dies injecit domina oculos suos in Joseph, et ait: Dormi [Col. 0215D] mecum. Qui nequaquam acquiescens operi nefario, dixit ad eam: Ecce dominus meus, omnibus mihi traditis, ignorat quid habeat in domo sua: nec quidquam est quod non in mea sit potestate, vel non tradiderit mihi, praeter te, quae uxor ejus es: quomodo ergo possum malum hoc facere, et peccare in [Col. 0216A] Deum [Vulg. add. meum]? Hujuscemodi verbis per singulos dies, et mulier molesta erat adolescenti, et ille recusabat stuprum. Accidit autem quadam die, ut intraret Joseph domum, et operis quidpiam absque arbitris faceret: et illa, apprehensa lacinia vestimenti ejus, diceret: Dormi mecum. Qui, relicto in manu illius pallio, fugit, et egressus est foras. Cumque vidisset mulier vestem in manibus suis, et se esse contemptam, vocavit [Vulg. add. ad se] homines domus suae, et ait ad eos: En introduxit virum Hebraeum, ut illuderet nobis: ingressus est ad me, ut coiret mecum, cumque ego succlamassem, et audisset vocem meam, reliquit pallium quod tenebam, et fugit foras. In argumentum ergo fidei retentum pallium ostendit marito revertenti in domum suam [Col. 0216B] [Vulg. tacet in et suam], et ait: Ingressus est ad me servus Hebraeus quem adduxisti ut illuderet mihi: cumque [b 1Kb] audisset me clamare, reliquit pallium [Vulg. add. quod tenebam], et fugit foras. His auditis dominus, et nimium credulus verbis conjugis, iratus est valde: tradiditque Joseph in carcerem, ubi vincti regis custodiebantur, et erat ibi clausus. Fuit autem Dominus cum Joseph, et misertus illius dedit ei gratiam in conspectu principis carceris, qui tradidit in manu ipsius universos vinctos qui in custodia tenebantur: et quidquid fiebat, sub ipso erat. Nec noverat aliquid cunctis ei creditis: Dominus enim erat cum illo, et omnia opera ejus dirigebat.

[T. XXXIV, C. LXX, Cap. XL.] His itaque gestis, accidit ut peccarent duo eunuchi, [c 1Kb] pincerna regis [Col. 0216C] Aegypti, et pistor, domino suo. Iratusque Pharao contra eos (nam alter pincernis praeerat, alter pistoribus) et misit eos in carcerem principis militum in quo erat vinctus et Joseph. At custos carceris tradidit eos Joseph, qui et ministrabat eis. Aliquantum temporis fluxerat, et illi in custodia tenebantur. Videruntque ambo somnium nocte una juxta interpretationem congruam sibi: ad quos cum introisset Joseph mane, et vidisset eos tristes, sciscitatus est dicens: Cur tristior est hodie solito facies vestra? Qui responderunt: Somnium vidimus, et non est qui interpretetur nobis. Dixitque ad eos Joseph: Numquid non Dei est interpretatio? referte mihi quid videritis. Narravit prior, praepositus pincernarum, somnium suum: Videbam coram me vitem, [Col. 0216D] in qua erant tres propagines, crescere paulatim in gemmas, et post flores uvas maturescere: calicemque Pharaonis in manu mea: tuli ergo uvas, et expressi in calicem quem tenebam, et tradidi poculum Pharaoni. Respondit Joseph: Haec est interpretatio somnii: Tres propagines, tres adhuc dies [Col. 0217A] sunt, post quos recordabitur Pharao ministerii tui, et restituet te in gradum pristinum: dabisque ei calicem juxta officium tuum, sicut facere ante consueveras. Tantum memento mei, cum tibi bene fuerit, et facias mecum misericordiam: ut suggeras Pharaoni, et [Vulg. ut] educat me de isto carcere: quia furto sublatus sum de terra Hebraeorum, et hic innocens in lacum missus sum. Videns pistorum magister quod prudenter somnium dissolvisset, ait: Et ego vidi somnium: Quod haberem tria canistra farinae super caput meum: et in uno canistro quod erat excelsius, portare me omnes cibos qui fiunt arte pistoria, avesque comedere ex eo. Respondit Joseph: Haec est interpretatio somnii: Tria canistra, tres adhuc dies sunt: post quos auferet Pharao caput [Col. 0217B] tuum, ac suspendet te in cruce, et lacerabunt volucres carnes tuas. Exin dies tertius natalis [Vulg. natalitius] Pharaonis erat: qui faciens grande convivium pueris suis, recordatus est inter epulas magistri pincernarum, et pistorum principis. Restituitque alterum in locum suum, ut porrigeret regi [Vulg. ei] poculum: alterum suspendit in cruce [Vulg. patibulo], ut conjectoris veritas probaretur. Et tamen succedentibus prosperis, praepositus pincernarum oblitus est interpretis sui.

[C. LXXI, Cap. XLI.] Post duos annos vidit Pharao somnium. Putabat se stare super fluvium, de quo ascendebant septem boves, pulchrae et crassae nimis: et pascebantur in locis palustribus. Aliae quoque septem emergebant de flumine, foedae confectaeque [Col. 0217C] macie: et pascebantur in ipsa amnis ripa in locis virentibus: devoraveruntque eas, quarum mira species et habitudo corporum erat. Expergefactus Pharao, rursum dormivit, et vidit alterum somnium: Septem spicae pullulabant in culmo uno plenae atque formosae: aliae quoque totidem, spicae tenues, et percussae uredine oriebantur, devorantes omnem priorum pulchritudinem. Evigilans Pharao post quietem, et facto mane, pavore perterritus, misit ad [Vulg. add. omnes] conjectores Aegypti cunctosque sapientes, et accersitis narravit somnium, nec erat qui interpretaretur. Tunc demum reminiscens pincernarum magister ait: Confiteor peccatum meum: Iratus rex servis suis, me et magistrum pistorum retrudi jussit in carcerem [Col. 0217D] principis militum: ubi una nocte uterque vidimus somnium, praesagium futurorum. Erat ibi puer Hebraeus, ejusdem ducis militum famulus: cui narrantes somnia, audivimus quidquid postea rei probavit eventus: ego enim redditus sum officio meo: et ille suspensus est in cruce. [B. XL.] Protinus ad regis imperium eductum de carcere Joseph totonderuut: ac veste mutata, oblatus est ei. Cui ille ait: Vidi somnia, nec est qui edisserat: quae audivi te prudentissime [Vulg. sapientissime] conjicere. Respondit [Col. 0218A] Joseph: absque me Deus respondebit [a 1Kb] prospera Pharaoni. Narravit ergo Pharao quod viderat: Putabam me stare super ripam fluminis, et septem boves de amne conscendere, pulchras nimis, et obesis carnibus, quae in pastu paludis vireta carpebant. Et ecce, has sequebantur aliae septem boves in tantum deformes et macilentae, ut numquam tales in terra Aegypti viderim: quae, devoratis et consumptis prioribus, nullum saturitatis dedere vestigium: sed simili macie et squalore torpebant. Evigilans, rursum sopore depressus, vidi somnium: septem spicae pullulabant in culmo uno plenae atque pulcherrimae. Aliae quoque septem tenues et percussae uredine, oriebantur e stipula: quae priorum pulchritudinem devorarunt. Narravi conjectoribus somniorum [Vulg. somnium], [Col. 0218B] et nemo est qui edisserat. Respondit Joseph: Somnium regis unum est: quae facturus est Deus, ostendit Pharaoni. Septem boves pulchrae, et septem spicae plenae, septem ubertatis anni sunt: eamdemque vim somnii comprehendunt. Septem quoque boves tenues atque macilentae, quae ascenderunt post eas, et septem spicae tenues, et vento urente percussae: septem anni sunt venturae famis. Qui hoc ordine complebuntur: Ecce septem anni venient fertilitatis magnae in universa terra Aegypti: quos sequentur septem anni alii tantae sterilitatis, ut oblivioni tradatur cuncta retro abundantia: consumptura est enim fames omnem terram, et ubertatis magnitudinem perditura est inopiae magnitudo. Quod autem vidisti secundo ad eamdem rem pertinens [Col. 0218C] somnium, firmitatis indicium est, eo quod fiat sermo Dei, et velocius impleatur. Nunc ergo provideat rex virum sapientem et industrium, et praeficiat eum terrae Aegypti: qui constituat praepositos per singulas [Vulg. cunctas] regiones, et quintam partem fructuum per septem annos fertilitatis [Vulg. sterilitatis], qui jam nunc futuri sunt, congreget in horrea: et omne frumentum sub Pharaonis potestate condatur serveturque in urbibus. Et paretur futurae septem annorum fami, quae oppressura est Aegyptum, et non consumetur terra inopia. Placuit Pharaoni consilium et cunctis ministris ejus: locutusque est ad eos: Num invenire poterimus talem virum, qui spiritu Dei plenus sit? Dixit ergo ad Joseph: Quia ostendit Deus tibi omnia quae locutus [Col. 0218D] es, numquid sapientiorem et similem tui invenire potero? Tu eris super domum meam, et ad tui oris imperium cunctus populus obediet: uno tantum regni solio te praecedam. Dixit quoque rursum Pharao ad Joseph: Ecce, constitui te super universam terram Aegypti. Tulit annulum de manu sua et dedit eum in manu ejus: vestivitque eum stola byssina, et collo torquem auream circumposuit. Fecitque eum ascendere super currum suum secundum, clamante praecone, ut omnes coram eo genu flecterent, et [Col. 0219A] praepositum esse scirent universae terrae Aegypti. Dixit quoque rex ad Joseph: Ego sum Pharao: absque tuo imperio non movebit quisquam manum aut pedem in omni terra Aegypti. [a 14Kb] Vertitque nomen illius, et vocavit eum lingua Aegyptiaca, Salvatorem mundi. Deditque illi uxorem Aseneth, filiam Putiphares, sacerdotis Heliopoleos. [T. XXXV.] Egressus itaque Joseph ad terram Aegypti (triginta autem annorum erat quando stetit in conspectu regis Pharaonis), circuivit omnes regiones Aegypti. Venitque fertilitas septem annorum: et in manipulos redactae segetes congregatae sunt in horrea Aegypti. Omnis etiam frugum abundantia in singulis urbibus condita est. Tantaque fuit multitudo [Vulg. abundantia] tritici, ut arenae maris coaequaretur, et copia [Col. 0219B] mensuram excederet. Nati sunt autem Joseph filii duo antequam veniret fames: quos ei peperit Aseneth, filia Putiphares, sacerdotis Heliopoleos. Vocavitque nomen primogeniti, Manasses, dicens: Oblivisci me fecit Deus omnium laborum meorum, et domus patris mei. Nomen quoque secundi apellavit Ephraim, dicens: Cresccre me fecit Deus in terra paupertatis meae. Igitur transactis septem annis ubertatis, qui fuerant in Aegypto, coeperunt venire septem anni inopiae, quos praedixerat Joseph: et in universo orbe fames praevaluit; in cuncta autem terra Aegypti deerat panis. Qua esuriente, clamavit populus ad Pharaonem, alimenta petens. Quibus ille respondit: Ite ad Joseph, et quidquid vobis dixerit, facite. Crescebat autem quotidie fames in [Col. 0219C] omni terra: aperuitque Joseph universa horrea, et vendebat Aegyptiis: nam et illos oppresserat fames. Omnesque provinciae veniebant in Aegyptum, ut emerent escas, et malum inopiae temperarent.

[B. XLI, C. LXXII, Cap. XLII.] Audiens autem Jacob quod alimenta venderentur in Aegypto, dixit filiis suis: Quare negligitis? audivi quod triticum venundetur in Aegypto: descendite et emite nobis necessaria, ut possimus vivere, et non consumamur inopia. Descendentes igitur fratres Joseph decem, ut emerent frumenta in Aegypto (Benjamin domi retento ab Jacob, qui dixerat fratribus ejus: Ne forte in itinere quidquam patiatur mali), ingressi sunt terram Aegypti cum aliis qui pergebant ad emendum. Erat autem fames in terra Chanaan. Et Joseph, [Col. 0219D] princeps [Vulg. add. erat in terra] Aegypti, atque ad illius nutum frumenta populis vendebantur. Cumque adorassent eum fratres sui, et agnovisset eos, quasi ad alienos durius loquebatur, interrogans eos: [Col. 0220A] Unde venistis? Qui responderunt: De terra Chanaan, ut emamus victui necessaria. Et tamen fratres ipse cognoscens, non est agnitus ab eis. Recordatusque somniorum, quae aliquando viderat, ait ad eos: Exploratores estis: ut videatis infirmiora terrae, venistis. Qui dixerunt: Non est ita, domine, sed servi tui venerunt, ut emerent cibos. Omnes filii unius viri sumus: pacifici venimus, nec quidquam famuli tui machinantur mali. Quibus ille respondit: Aliter est: immunita terrae hujus considerare venistis. Et [Vulg. At] illi: Duodecim, inquiunt, servi tui, fratres sumus, filii viri unius in terra Chanaan: minimus cum patre nostro est, et alius non est super. Hoc est, ait, quod locutus sum: Exploratores estis. Jam nunc experimentum vestri capiam: per [Col. 0220B] salutem Pharaonis non egrediemini hinc, donec veniat frater vester minimus. Mittite e vobis unum, et adducat eum: vos autem eritis in vinculis, donec probentur quae dixistis, utrum falsa an vera sint: alioquin per salutem Pharaonis exploratores estis. Tradidit ergo eos custodiae tribus diebus. Die autem tertio eductis e carcere, ait: Facite quae dixi, et vivetis: Deum enim timeo. Si pacifici estis, frater vester unus ligetur in carcere: vos autem abite, et ferte frumenta quae emistis, in domos vestras, et fratrem vestrum minimum ad me adducite, ut possim vestros probare sermones, et non moriamini. Fecerunt ut dixerat, et locuti sunt ad invicem: Merito haec patimur, quia peccavimus in fratrem nostrum, videntes angustiam animae illius, [Col. 0220C] cum deprecaretur nos, et non audivimus: idcirco venit super nos ista tribulatio. E quibus unus Ruben, ait: Numquid non dixi vobis: Nolite peccare in puerum, et non audistis me? en sanguis ejus exquiritur. Nesciebant autem quod intelligeret Joseph: eo quod per interpretem loqueretur ad eos. Avertitque se parumper, et flevit: et reversus locutus est ad eos. Tollensque Simeon, et ligans illis praesentibus, jussit ministris ut implerent saccos eorum tritico, et reponerent pecunias singulorum in sacculis suis, datis supra cibariis in viam: qui fecerunt ita. At illi portantes frumenta in asinis [Vulg. add. suis] profecti sunt. Apertoque unus sacco, ut daret jumento pabulum in diversorio, contemplatus pecuniam in ore sacculi, dixit fratribus [Col. 0220D] suis: Reddita est mihi pecunia mea [Vulg. tac. mea], en habetur in sacco. Et obstupefacti, turbatique, dixerunt mutuo: Quidnam est hoc quod fecit nobis Deus? Veneruntque ad Jacob patrem suum in [Col. 0221A] terram Chanaan, et narraverunt ei omnia quae accidissent sibi, dicentes: Locutus est nobis dominus terrae dure, et putavit nos exploratores provinciae. Cui respondimus: Pacifici sumus, nec ullas molimur insidias. Duodecim fratres uno patre geniti sumus: unus non est super, minimus cum patre versatur in terra Chanaan. Qui ait nobis: Sic probabo quod pacifici sitis: Fratrem vestrum unum dimittite apud me, et cibaria domibus vestris necessaria sumite, et abite, fratremque vestrum minimum adducite ad me, ut sciam quod non sitis exploratores, et istum, qui tenetur in vinculis, recipere possitis: ac deinceps emendi quae vultis habeatis licentiam. His dictis, cum frumenta effunderent, singuli repererunt in ore saccorum ligatas pecunias: exterritisque [Col. 0221B] simul omnibus, dixit pater Jacob: Absque liberis me esse fecistis, Joseph non est super, Simeon tenetur in vinculis, Benjamin auferetis: in me haec mala omnia reciderunt. Cui respondit Ruben: Duos filios meos interfice, si non reduxero illum tibi: trade illum in manu mea, et ego eum tibi restituam. At ille: Non descendet, inquit, filius meus vobiscum: frater ejus mortuus est, ipse solus remansit: si quid ei adversi acciderit in terra ad quam pergitis, deducetis canos meos cum dolore ad inferos.

[B. LXII, C. LXXIII, Cap. XLIII.] Interim fames omnem terram vehementer premebat. Consumptisque cibis, quos ex Aegypto detulerant, dixit Jacob ad filios suos: Revertimini, et emite [Vulg. add. nobis] [Col. 0221C] pauxillum escarum. Respondit Judas: Denuntiavit vir nobis ille sub testificatione jurandi, dicens: Non videbitis faciem meam, nisi fratrem vestrum minimum adduxeritis vobiscum. Si ergo vis mittere eum nobiscum, pergemus pariter, et ememus tibi necessaria: sin autem non vis, non ibimus: vir enim, ut saepe diximus, denuntiavit nobis, dicens: Non videbitis faciem meam absque fratre vestro minimo. Dixit eis Israel: In meam hoc fecistis miseriam, ut indicaretis et alium habere vos fratrem. At illi responderunt: Interrogavit nos homo per ordinem nostram progeniem: si pater viveret, si haberemus fratrem, et nos respondimus ei consequenter juxta id quod fuerat sciscitatus: numquid scire poteramus quod dicturus esset: Adducite vobiscum fratrem vestrum? [Col. 0221D] Judas quoque dixit patri suo: Mitte puerum mecum, ut proficiscamur, et possimus vivere, ne moriamur nos et parvuli nostri. Ego suscipio puerum: de manu mea require illum: nisi reduxero, et tradidero eum tibi, ero peccati in te reus omni tempore. Si non intercessisset dilatio, jam vice altera venissemus. Igitur Israel pater eorum dixit ad eos: Si sic necesse est, facite quod vultis, sumite de optimis [Vulg. add. fructibus] terrae in vasis vestris, et ferte viro munera, modicum resinae, et mellis, et styracis, stactes, et terebinthi, et amygdalarum. Pecuniam quoque duplicem ferte vobiscum, et illam, quam invenistis in sacculis, reportate, ne forte errore factum sit; sed [Col. 0222A] et fratrem vestrum tollite, et ite ad virum. Deus autem [Vulg. add. meus] omnipotens faciat vobis eum placabilem, et remittat vobiscum fratrem vestrum quem tenet, et hunc Benjamin: ego autem quasi orbatus absque liberis ero. Tulerunt ergo viri munera, et pecuniam duplicem, et Benjamin: descenderuntque in Aegyptum, et steterunt coram Joseph. Quos cum ille vidisset, et Benjamin simul, praecepit dispensatori domus suae, dicens: Introduc viros domum, et occide victimas, et instrue convivium, quoniam [Vulg. add. hodie] mecum sunt comesturi meridie. Fecit ille quod sibi fuerat imperatum, et introduxit viros domum. Ibique exterriti, dixerunt mutuo: Propter pecuniam, quam retulimus prius in saccis nostris, introducti sumus, ut devolvat in nos [Col. 0222B] calumniam, et violenter subjiciat servituti, et nos, et asinos nostros. Quamobrem in ipsis foribus accedentes ad dispensatorem [Vulg. add. domus] locuti sunt: Oramus, domine, ut audias [Vulg. add. nos]. Jam ante descendimus ut emeremus escas, quibus emptis, cum venissemus ad diversorium, aperuimus sacculos nostros, et invenimus pecuniam in ore saccorum: quam nunc eodem pondere reportavimus. Sed et aliud attulimus argentum, ut emamus quae [Vulg. add. nobis] necessaria sunt: non est in nostra conscientia, quis eam posuerit in marsupiis nostris. At ille respondit. Pax vobiscum, nolite timere: Deus vester, et Deus patris vestri, dedit vobis thesauros in sacculis vestris; nam pecuniam, quam dedistis mihi, probatam ego habeo. Eduxitque [Col. 0222C] ad eos Simeon. Et introductis domum, attulit aquam, et laverunt pedes suos, deditque pabula asinis eorum. Illi vero parabant munera, donec ingrederetur Joseph meridie: audierant enim quod ibi comesuri essent panem. Igitur ingressus est Joseph domum suam, obtuleruntque ei munera, tenentes in manibus [Vulg. add. suis]: et adoraverunt proni in terram. At ille clementer resalutatis eis, interrogavit [Vulg. add. eos], dicens: Salvusne est pater vester senex, de quo dixeratis mihi? adhuc vivit? Qui responderunt: Sospes est servus tuus pater noster, adhuc vivit. Et incurvati, adoraverent eum. Attollens autem oculos Joseph, vidit Benjamin fratrem suum uterinum, et ait: Iste est frater vester parvulus, de quo dixeratis mihi? Et rursus: Deus, inquit, [Col. 0222D] misereatur tui, fili mi. Festinavitque, quia commota fuerunt viscera ejus super fratre suo, et erumpebant lacrymae, et introiens cubiculum, flevit. Rursusque lota facie egressus, continuit se et ait: Ponite panes. Quibus appositis seorsum Joseph, et seorsum fratribus, Aegyptiis quoque, qui vescebantur simul, seorsum (illicitum est enim Aegyptiis comedere cum Hebraeis, et profanum putant hujuscemodi convivium), sederunt coram eo, primogenitus juxta primogenita sua, et minimus juxta aetatem suam. Et mirabantur (nimis) [h. viri ad invicem] sumptis partibus, quas ab eo acceperant: majorque pars venit Benjamin, ita ut quinque partibus excederet. [Col. 0223A] [a 1Kb] Biberuntque et inebriati sunt cum eo.

[Cap. XLIV.] Praecepit autem Joseph dispensatori domus suae, dicens: Imple saccos eorum frumento, quantum possint capere, et pone pecuniam singulorum in summitate sacci. Scyphum autem meum argenteum, et pretium quod dedit tritici, [b 1Kb] pone in ore sacci junioris. Factumque est ita. Et orto mane, dimissi sunt cum asinis suis. Jamque urbe exierant, et processerant paululum: tunc Joseph accersito dispensatore domus: Surge, inquit, persequere viros: et apprehensis dicito: Quare reddidistis malum pro bono? Scyphum quem furati estis, ipse est in quo bibit dominus meus, et in quo augurari solet: pessimam rem fecistis. Fecit ille ut jusserat. Et apprehensis per ordinem locutus est. Qui responderunt: [Col. 0223B] Quare sic loquitur dominus noster, ut servi tui tantum flagitii commiserint? Pecuniam, quam invenimus in summitate saccorum, reportavimus ad te de terra Chanaan: et quo modo consequens est ut furati simus de domo domini tui aurum vel argentum? Apud quemcumque fuerit inventum servorum tuorum quod quaeris, moriatur, et nos servi erimus domini nostri. Qui dixit eis: Fiat juxta vestram sententiam: apud quemcumque fuerit inventum, ipse sit servus meus, vos autem eritis innoxii. Itaque festinato deponentes in terram saccos, aperuerunt singuli. Quos scrutatus, incipiens a majore usque ad minimum, invenit scyphum in sacco Benjamin. At illi, scissis vestibus, oneratisque rursum asinis, reversi sunt in oppidum. Primusque Judas cum fratribus [Col. 0223C] ingressus est ad Joseph (necdum enim de loco abierat) omnesque ante eum in terram pariter corruerunt. Quibus ille ait: Cur sic agere voluistis? an ignoratis quod non sit similis mei in augurandi scientia? Cui Judas: Quid respondebimus, inquit, domino meo? vel quid loquemur, aut juste poterimus obtendere? Deus invenit iniquitatem servorum tuorum: en omnes servi sumus domini mei, et nos, et apud quem inventus est scyphus. Respondit Joseph: Absit a me ut sic agam: qui furatus est scyphum, ipse sit servus meus: vos autem abite liberi ad patrem vestrum. Accedens autem propius Judas, confidenter ait: Oro, domine mi, loquatur servus tuus verbum in auribus tuis, et ne irascaris famulo tuo: tu es enim post Pharaonem dominus meus. Interrogasti prius servos [Col. 0223D] tuos: Habetis patrem, aut fratrem? et nos respondimus tibi domino meo: Est nobis pater senex, et puer parvulus, qui in senecta illius natus est: cujus uterinus frater mortuus est, et ipsum solum habet mater sua, pater vero tenere diligit eum. Dixistique servis tuis: Adducite eum ad me, et ponam oculos meos super illum. Suggessimus domino meo: Non potest puer relinquere patrem suum: si enim illum dimiserit, morietur. Et dixisti servis tuis: Nisi venerit [Col. 0224A] frater vester minimus vobiscum, non videbitis amplius faciem meam. Cum ergo ascendissemus ad famulum tuum, patrem nostrum, narravimus ei omnia quae locutus est dominus meus. Et dixit pater noster: Revertimini, et emite nobis parum tritici. Cui diximus. Ire non possumus: si frater noster minimus descendat [Vulg. descenderit] nobiscum, proficiscemur simul: alioquin, illo absente, non audemus videre faciem viri. Ad quae ille respondit: Vos scitis quod duos genuerit mihi uxor mea. Egressus est unus, et dixistis: Bestia devoravit eum: et hucusque non comparet. Si tuleritis et istum, et aliquid ei in via contigerit, deducetis canos meos cum moerore ad inferos. Igitur si intravero ad servum tuum patrem nostrum, et puer defuerit (cum anima illius ex [Col. 0224B] hujus anima pendeat) videritque eum non esse nobiscum, morietur, et deducent famuli tui canos ejus cum dolore ad inferos. Ego proprie servus tuus sim, qui in meam hunc recepi fidem: et spopondi, dicens: Nisi reduxero eum, peccati reus ero in patrem meum omni tempore. Manebo itaque servus tuus pro puero in ministerium domini mei, et puer ascendat cum fratribus suis. Non enim possum redire ad patrem meum, absente puero, ne calamitatis, quae oppressura est patrem meum, testis assistam.

[Cap. XLV]. Non se poterat ultra cohibere Joseph multis coram astantibus: unde praecepit ut egrederentur cuncti foras, et nullus interesset alienus agnitioni mutuae. Elevavitque vocem cum fletu; quam audierunt Aegyptii, omnisque domus Pharaonis. Et dixit [Col. 0224C] fratribus suis: Ego sum Joseph: adhuc pater meus vivit? Non poterant respondere fratres nimio terrore perterriti. Ad quos ille clementer: Accedite, inquit, ad me. Et cum accessissent prope, Ego sum, ait, Joseph, frater vester, quem vendidistis in Aegyptum. Nolite pavere, nec vobis durum esse videatur, quod vendidistis me in his regionibus: pro salute enim vestra misit me Deus ante vos. Biennium est quod fames esse coepit in terra: et adhuc quinque anni restant, quibus nec arari poterit, nec meti. Praemisitque me Deus ut reservemini super terram, et escas ad vivendum habere possitis. Non vestro consilio, sed Dei huc voluntate missus sum: qui fecit me quasi patrem Pharaonis, et dominum universae domus ejus, ac principem in omni terra Aegypti. Festinate [Col. 0224D] et ascendite ad patrem meum, et dicetis ei: Haec mandat filius tuus Joseph: Deus me fecit Dominum universae terrae Aegypti: descende ad me, ne moreris, et habita [Vulg. habitabis] in terra [c 1Kb] Gesen: erisque juxta me tu, et filii tui, et filii filiorum tuorum, oves tuae, et armenta tua, et universa quae possides. Ibique te pascam (adhuc enim quinque anni residui sunt famis), ne tu pereas, et domus tua, et omnia quae possides. En oculi vestri, [Col. 0225A] et oculi fratris mei Benjamin, vident quod os meum loquatur ad vos. Nuntiate patri meo universam gloriam meam, et cuncta quae vidistis in Aegypto. Festinate et adducite eum ad me. Cumque amplexatus recidisset in collum Benjamin fratris sui, flevit: illo quoque flente similiter super collum ejus. Osculatusque est Joseph omnes fratres suos, et ploravit super singulos. Post quae ausi sunt loqui ad eum. Auditumque est, et celebri sermone vulgatum in aula regis: Venerunt fratres Joseph: et gavisus est Pharao, atque omnis familia ejus. Dixitque ad Joseph ut imperaret fratribus suis, dicens: Onerantes jumenta, ite in terram Chanaan, et tollite inde patrem vestrum et cognationem, et venite ad me: et ego dabo vobis omnia bona Aegypti, ut comedatis [Col. 0225B] medullam terrae. Praecipe etiam ut tollant plaustra de terra Aegypti, ad subvectionem parvulorum suorum et conjugum: ac dicito: Tollite patrem vestrum, et properate quantocius venientes. Nec dimittatis [h. amittatis] quidquam de supellectili vestro; quia omnes opes Aegypti, vestrae erunt. [B. XLIII.] Feceruntque filii Israel, ut eis mandatum fuerat. Quibus dedit Joseph plaustra, secundum Pharaonis imperium: et cibaria in itinere. Singulisque proferri jussit binas stolas; Benjamin vero dedit trecentos argenteos cum quinque stolis optimis: tantumdem pecuniae et vestium mittens patri suo, addens et asinos decem, qui subveherent ex omnibus divitiis Aegypti; et totidem asinas, triticum in itinere panesque portantes. Dimisit ergo fratres suos, et proficiscentibus [Col. 0225C] ait: Ne irascimini in via. Qui ascendentes ex Aegypto, venerunt in terram Chanaan ad patrem suum Jacob. Et nuntiaverunt ei, dicentes; Joseph filius tuus vivit, et ipse dominatur in omni terra Aegypti. Quo audito [Vulg. add. Jacob], quasi de gravi somno evigilans, tamen non credebat eis. Illi contra referebant omnem ordinem rei. Cumque vidisset plaustra et universa quae miserat, revixit spiritus ejus, et ait; Sufficit mihi si adhuc filius meus Joseph vivit: vadam, et videbo illum antequam moriar.

[T. XXXVI, C. LXXIV, Cap. XLVI.] Profectusque Israel cum omnibus quae habebat, venit ad Puteum juramenti, et mactatis ibi victimis Deo patris sui Isaac, audivit eum per visionem noctis vocantem se et dicentem sibi: Jacob, Jacob; qui respondit: Ecce [Col. 0225D] adsum. Ait illi Deus: Ego sum fortissimus Deus patris tui: noli timere, descende in Aegyptum, quia in gentem magnam faciam te ibi. Ego descendam tecum illuc, et ego inde adducam te revertentem: Joseph quoque ponet manum suam super oculos tuos. [C. LXXV.] Surrexit autem Jacob a Puteo juramenti; tuleruntque eum filii cum parvulis et uxoribus suis in plaustris quae miserat Pharao ad portandum senem et omnia quae possederant [In h. et duxerunt secum greges suos] in terra Chanaan: venitque in Aegyptum cum omni semine suo, filii ejus, et nepotes, filiae, et cuncta simul progenies. Haec sunt autem nomina filiorum Israel, qui ingressi sunt in Aegyptum, ipse cum liberis suis; Primogenitus [Col. 0226A] Ruben. Filii Ruben: Enoch et Phallu et Esron et Charmi. Filii Simeon: Jemuel et Jamin, et Ohad [Vulg. Ahad], et Jachin et Soher, et Saul filius Chanaanitidis. Filii Levi: Gerson et Caath et Merari. filii Juda: Her et Onan et Sela et Phares et Zara, mortui sunt autem Her et Onan in terra Chanaan. Fueruntque filii [Vulg. Natique sunt] Phares: Esron et Amul. Filii Issachar: Thola et Phua et Job et Simron. Filii Zabulon: Sared et Elon et Jahelel. Hi filii Liae quos genuit in Mesopotamia Syriae cum Dina filia sua, omnes animae filiorum ejus et filiarum, triginta et tres. Filii Gad: Sephion et Haggi, Suni, et Esebon et Heri et Arodi et Areli. Filii Aser: Jimna; et Jisua, et Jisui, et Beria, Sara quoque soror eorum. Filii Beria: Heber et Melchiel: hi [Col. 0226B] filii Zelphae, quam dedit Laban Liae, filiae suae, et hos genuit Jacob sexdecim animas. Filii Rachel uxoris Jacob: Joseph et Benjamin. Natique sunt Joseph filii in terra Aegypti, quos genuit ei Aseneth, filia Putiphare, sacerdotis Heliopoleos: Manasses et Ephraim. Filii Benjamin: Bela et Becher et Asbel, Gera et Naaman, et Ehi, et Ros, Mophim, et Ophim, et Ared. Hi filii Rachel quos genuit Jacob; omnes animae, quatuordecim. Filii Dan: Husim. Filii Nephthali: Jaseel, et Guni, et Jeser, et Sellem. Hi filiii Balae, quam dedit Laban Racheli, filiae suae: et hos genuit Jacob: omnes animae, septem. Cunctaeque animae, quae ingressae sunt cum Jacob in Aegyptum, et egressae sunt de femore illius, absque uxoribus filiorum ejus, sexaginta sex. Filii autem Joseph, qui [Col. 0226C] nati sunt ei in terra Aegypti, animae duae. Omnes animae domus Jacob, quae ingressae sunt Aegyptum, fuere septuaginta. [C. LXXVI.] Misit autem Judam ante se ad Joseph, ut nuntiaret ei, et ille occurreret in Gesen. Quo cum pervenisset, juncto Joseph curru suo, ascendit obviam patri suo ad eumdem locum: vidensque eum, irruit super collum ejus, et inter amplexus flevit. Dixitque pater ad Joseph: Jam laetus moriar, quia vidi faciem tuam, et superstitem te relinquam. [C. LXXVII.] Et [Vulg. relinquo. At] ille locutus est ad fratres suos et ad omnem domum patris sui: Ascendam et nuntiabo Pharaoni, dicamque ei: Fratres mei, et domus patris mei, qui erant in terra Chanaan, venerunt ad me: et sunt viri pastores ovium, curamque habent alendorum gregum: [Col. 0226D] pecora sua, et armenta, et omnia quae habere potuerunt, adduxerunt secum. Cumque vocaverit vos, et dixerit: Quod est opus vestrum? Respondebitis: Viri pastores sumus servi tui ab infantia nostra usque in praesens, et nos et patres nostri. Haec autem dicetis, ut habitare possitis in terra Gesen: quia detestantur Aegyptii omnes pastores ovium.

[Cap. XLVII.] Ingressus ergo Joseph nuntiavit Pharaoni, dicens; Pater meus et fratres, oves eorum et armenta, et cuncta quae possident, venerunt de terra Chanaan; et ecce consistunt in terra Gesen. Extremos quoque fratrum suorum quinque viros statuit coram rege; quos ille interrogavit: Quid habetis operis? Responderunt: Pastores ovium sumus [Col. 0227A] servi tui, et nos, et patres nostri. Ad peregrinandum in terra tua venimus: quoniam non est herba gregibus servorum tuorum, ingravescente fame in terra Chanaan; petimusque ut esse nos jubeas servos tuos in terra Gesen. [C. LXXVIII.] Dixit itaque rex ad Joseph: Pater tuus et fratres tui venerunt ad te; terra Aegypti in conspectu tuo est: in optimo loco fac habitare eos, et trade eis terram Gesen. Quod si nosti esse in eis viros industrios, constitue illos magistros pecorum meorum. [B. XLIV.] Post haec introduxit Joseph patrem suum ad regem, et statuit eum coram eo; qui benedicens illi, et interrogatus ab eo: Quot sunt dies annorum vitae tuae? Respondit: Dies peregrinationis [a 1Kb] meae centum triginta annorum sunt, parvi et mali, et non pervenerunt usque ad dies patrum [Col. 0227B] meorum quibus peregrinati sunt, et benedicto rege, egressus est foras. Joseph vero patri et fratribus suis dedit possessionem in Aegypto in optimo terrae solo [Vulg. loco], Ramesses, ut praeceperat Pharao. Et alebat eos, omnemque domum patris sui, praebens cibaria singulis: in toto enim orbe panis deerat, et oppresserat fames terram, maxime Aegypti et Chanaan. E quibus omnem pecuniam congregavit pro venditione frumenti, et intulit eam in aerarium regis. Cumque defecisset [b 1Kb] emptoribus pretium, venit cuncta Aegyptus ad Joseph, dicens: Da nobis panes: quare morimur coram te, deficiente pecunia? Quibus ille respondit: Adducite pecora vestra, et dabo vobis pro eis cibos, si pretium non habetis. Quae cum adduxissent, dedit eis alimenta pro equis, [Col. 0227C] et ovibus, et bobus, et asinis; sustentavitque eos illo anno pro commutatione pecorum. Venerunt quoque anno secundo, et dixerunt ei: Non celamus domino [Vulg. celabimus donum] nostro, quod, deficiente pecunia, pecora simul defecerunt: nec clam te est, quod absque corporibus et terra nihil habeamus. Cur ergo moriemur, te vidente? et nos et terra nostra tui erimus: eme nos in servitutem regiam, et praebe semina, ne, pereunte cultore, redigatur terra in solitudinem. Emit igitur Joseph omnem terram Aegypti, vendentibus singulis possessiones suas prae magnitudine famis. Subjecitque eam Pharaoni, et cunctos populos ejus, a novissimis terminis Aegypti usque ad extremos fines ejus, praeter terram sacerdotum, quae a rege tradita fuerat eis: [Col. 0227D] quibus et statuta cibaria ex horreis publicis praebebantur, et idcirco non sunt compulsi vendere possessiones suas. Dixit ergo Joseph ad populos: En ut cernitis, et vos et terram vestram Pharao possidet: accipite semina, et serite agros, ut fruges habere possitis. Quintam partem regi dabitis; quatuor reliquas permitto vobis in sementem, et in cibum familiis et liberis vestris. Qui responderunt: Salus nostra in manu tua est: respiciat nos tantum Dominus noster, et laeti serviemus regi. Ex eo tempore [Col. 0228A] usque in praesentem diem, in universa terra Aegypti, regibus quinta pars solvitur, et factum est quasi in legem, absque terra sacerdotali, quae libera ab hac conditione fuit. [C. LXXIX.] Habitavit ergo Israel in Aegypto, id est, in terra Gesen, et possedit eam: auctusque est, et multiplicatus nimis. Et vixit in ea decem et septem annis: factique sunt omnes dies vitae illius centum quadraginta et septem annorum. Cumque appropinquare cerneret mortis diem [Vulg. add. suae], vocavit filium suum Joseph, et dixit ad eum: Si inveni gratiam in conspectu tuo, pone manum tuam sub femore meo, et facies mihi misericordiam et veritatem: ut non sepelias me in Aegypto: sed dormiam cum patribus meis, et auferas me de hac terra, condasque in sepulcro majorum meorum. [Col. 0228B] Cui respondit Joseph: Ego faciam quod jussisti. Et ille: jura ergo, inquit, mihi. Quo jurante, adoravit Israel Deum, conversus ad lectuli caput.

[T. XXVII, C. LXXX, Cap. XLVIII.] His ita transactis, nuntiatum est Joseph quod aegrotaret pater suus: qui, assumptis duobus filiis Manasse et Ephraim, ire perrexit. Dictumque est seni: Ecce filius tuus Joseph venit ad te. Qui confortatus sedit in lectulo. Et ingresso ad se ait: Deus omnipotens apparuit mihi in Luza, quae est in terra Chanaan: Benedixitque mihi, et ait: Ego te augebo et multiplicabo, et faciam [Vulg. add. te] in turbas populorum: daboque tibi terram hanc, et semini tuo post te, in possessionem sempiternam. Duo igitur filii tui, qui nati sunt [Vulg. add. tibi] in terra Aegypti, antequam [Col. 0228C] huc venirem ad te, mei erunt: Ephraim et Manasses, sicut Ruben et Simeon reputabuntur mihi. Reliquos autem quos genueris post eos, tui erunt, et nomine fratrum suorum vocabuntur in possessionibus suis. Mihi enim, quando veniebam de Mesopotamia, mortua est Rachel in terra Chanaan in ipso itinere, eratque vernum tempus: et ingrediebar Ephratam, et sepelivi eam juxta viam Ephratae, quae alio nomine appellatur Bethlehem. Videns autem filios ejus dixit ad eum. Qui sunt isti? Respondit: Filii mei sunt, quos dedit mihi Deus in hoc loco. Adduc, inquit, eos ad me, ut benedicam illis. [B. XLV.] Oculi enim Israel caligaverant prae nimia senectute, et clare videre non poterat. Applicitosque ad se deosculatus est, et circumplexus [Vulg. add. eos] dixit ad [Col. 0228D] filium suum: Non sum fraudatus aspectu tuo: insuper ostendit mihi Deus semen tuum. Cumque tulisset eos Joseph de gremio patris, adoravit pronus in terram. Et posuit Ephraim ad dexteram suam, id est, ad sinistram Israel: Manassen vero in sinistra sua, ad dexteram scilicet patris, applicuitque ambos ad eum. Qui extendens manum dexteram, posuit super caput Ephraim junioris [Vulg. minoris] fratris: sinistram autem super caput Manasse, qui major natu [Col. 0229A] erat, commutans manus. Benedixitque [a 1Kb] Joseph filio suo, et ait: Deus, in cujus conspectu ambulaverunt patres mei, Abraham et Isaac, Deus qui pascit me ab adolescentia mea usque in praesentem diem; Angelus, qui eruit me de cunctis malis, benedicat pueris [Vulg. add. istis]: et invocetur super eos nomen meum, nomina quoque patrum meorum Abraham et Isaac; et crescant in multitudinem super terram. Videns autem Joseph quod posuisset pater suus dexteram manum super caput Ephraim, graviter accepit: et apprehensam patris manum levare conatus est de capite Ephraim, et transferre super caput Manasse. Dixitque ad patrem: Non ita convenit pater: quia hic est primogenitus, pone dexteram tuam super caput ejus. Qui renuens, ait: Scio, fili mi, scio: et [Col. 0229B] iste quidem erit in populos, et multiplicabitur: sed frater ejus junior major illo erit: et semen illius crescet in gentes. Benedixitque eis in ipso tempore, dicens: In te benedicetur Israel, atque dicetur: Faciat tibi Deus sicut Ephraim et sicut Manasse. Constituitque Ephraim ante Manassem. Et ait ad Joseph filium suum: En ego morior, et erit Deus vobiscum, reducetque vos ad terram patrum vestrorum. Do tibi [b 24Kb] partem unam extra fratres tuos, quam tuli de manu Amorrhaei in gladio et arcu meo.

[T. XXXVIII, C. LXXXI, Cap. XLIX.] Vocavit autem Jacob filios suos, et ait eis: Congregamini, ut annuntiem quae ventura sunt vobis in diebus novissimis. Congregamini, et audite, filii Jacob, audite Israel patrem vestrum: [c 1Kb] Ruben primogenitus meus, [Col. 0229C] tu fortitudo mea, et principium doloris mei: prior in donis, major in imperio. Effusus es sicut aqua, non [Col. 0230A] crescas: quia ascendisti cubile patris tui, et maculasti stratum ejus. [d 1Kb] Simeon et Levi fratres: vasa iniquitatis bellantia. In consilium eorum non veniat anima mea, et in coetu illorum non sit gloria mea; quia in furore suo occiderunt virum, et in voluntate sua suffoderunt murum. Maledictus furor eorum, quia pertinax; et indignatio eorum, quia dura; dividam eos in Jacob, et dispergam eos in Israel. Juda, te laudabunt fratres tui: manus tua in cervicibus inimicorum tuorum: adorabunt te filii patris tui. Catulus leonis Juda: [e 1Kb] ad praedam, fili mi, ascendisti: requiescens accubuisti ut leo, et quasi leaena, quis suscitabit eum? Non auferetur sceptrum de Juda, et dux de femoribus [Vulg. femore] ejus, donec veniat qui mittendus est, et ipse erit exspectatio gentium. [Col. 0230B] Ligans ad vineam pullum suum [f 1Kb] , et ad vitem, o fili mi, asinam suam. Lavabit in vino stolam suam, et in sanguine uvae pallium suum. Pulchriores oculi ejus vino, et dentes lacte candidiores. Zabulon in littore maris habitabit [Al. habitavit], et in statione navium pertingens usque ad Sidonem. [g 1Kb] Issachar asinus fortis accubans inter terminos. Vidit requiem quod esset bona, et terram quod optima, et supposuit humerum suum ad portandum, factusque est tributis serviens. Dan judicabit populum suum sicut et alia tribus in Israel. Fiat Dan coluber in via, cerastes in semita, mordens ungulas equi, ut cadat ascensor ejus retro. Salutare tuum exspectabo, Domine. [h 8Kb] Gad, accinctus praeliabitur ante eum, et ipse accingetur retrorsum. Aseer, pinguis panis ejus, et [Col. 0230C] praebebit delicias regibus. [i 1Kb] Nephthali, cervus emissus, et dans eloquia pulchritudinis. Filius accrescens [Col. 0231A] Joseph, [a 1Kb] filius accrescens et decorus aspectu: filiae discurrerunt super murum. Sed exasperaverunt eum, et jurgati sunt, invideruntque illi habentes jacula. Sedit in forti arcus ejus, et dissoluta sunt vincula brachiorum et manuum illius per manus potentis Jacob: inde pastor egressus est lapis Israel. Deus patris tui erit adjutor tuus, et omnipotens benedicet tibi benedictionibus coeli desuper, benedictionibus abyssi jacentis deorsum, benedictionibus uberum et vulvae. Benedictiones patris tui confortatae sunt benedictionibus patrum ejus: donec veniret desiderium collium aeternorum: fiant in capite Joseph, et in vertice Nazaraei inter fratres suos. Benjamin lupus rapax, mane comedet praedam, et vespere dividet spolia. Omnes hi in tribus Israel duodecim: haec [Col. 0231B] locutus est eis pater suus, benedixitque singulis, benedictionibus propriis. Et praecepit eis, dicens: Ego congregor ad populum meum: sepelite me cum patribus meis in spelunca duplici, quae est in agro Ephron Hetthaei contra Mamre in terra Chanaan, quam emit Abraham cum agro ab Ephron Hetthaeo in possessionem sepulcri. Ibi sepelierunt eum, et Saram uxorem ejus: ibi sepultus est Isaac cum Rebecca conjuge sua: ibi et Lia condita jacet. Finitisque mandatis quibus filios instruebat, collegit pedes suos super lectulum, et obiit: appositusque est ad populum suum.

[B. XLVI, Cap. L.] Quod cernens Joseph, ruit super faciem patris flens et deosculans eum. Praecepitque servis suis medicis ut aromatibus condirent [Col. 0231C] patrem. Quibus jussa explentibus, transierunt quadraginta dies: iste quippe mos erat cadaverum conditorum, flevitque eum Aegyptus septuaginta diebus. Et expleto planctus tempore, locutus est Joseph ad familiam Pharaonis: Si inveni gratiam in conspectu vestro, loquimini in auribus Pharaonis: eo quod pater meus adjuraverit me, dicens: En morior; in sepulcro meo, quod fodi mihi in terra Chanaan, sepelies me. Ascendam igitur, et sepeliam patrem meum, ac revertar. Dixitque ei Pharao: Ascende et sepeli patrem tuum sicut adjuratus es. Quo ascendente, ierunt cum eo omnes senes domus Pharaonis, cunctique majores natu terrae Aegypti; domus Joseph cum fratribus suis, absque parvulis et gregibus, atque armentis, quae dereliquerant in terra Gesen. [Col. 0232A] Habuit quoque in comitatu currus et equites, et facta est turba non modica. Veneruntque ad Aream Atad, quae sita est trans Jordanem: ubi celebrantes exsequias planctu magno atque vehementi, impleverunt septem dies. Quod cum vidissent habitatores terrae Chanaan, dixerunt: Planctus magnus est iste Aegyptiis. Et idcirco appellaverunt [Vulg. vocatum est] nomen loci ejus, Planctus Aegypti. Fecerunt ergo filii Jacob sicut praeceperat eis. Et portantes eum in terram Chanaan, sepelierunt eum in spelunca duplici, quam emerat Abraham cum agro in possessionem sepulcri ab Ephron Hetthaeo contra faciem Mamre. Reversusque est Joseph in Aegyptum cum fratribus suis, et omni comitatu, sepulto patre. Quo mortuo, timentes fratres ejus, et mutuo colloquentes: [Col. 0232B] Ne forte memor sit injuriae quam passus est, et reddat nobis omne malum, quod fecimus, mandaverunt ei dicentes: Pater tuus praecepit nobis antequam moreretur, ut haec tibi verbis illius diceremus: Obsecro, ut obliviscaris sceleris fratrum tuorum, et peccati atque malitiae quam exercuerunt in te: nos quoque oramus, ut servis Dei patris tui dimittas iniquitatem hanc. Quibus auditis, flevit Joseph. Veneruntque ad eum fratres sui, et proni [Vulg. add. adorantes] in terram dixerunt: Servi tui sumus. Quibus ille respondit: Nolite timere: num Dei possumus renuere [Vulg. resistere] voluntati? Vos cogitastis de me malum, et Deus vertit illud in bonum, ut exaltaret me, sicut in praesentiarum cernitis, et salvos faceret multos populos. Nolite metuere: ego pascam [Col. 0232C] vos et parvulos vestros; consolatusque est eos, et blande ac leniter est locutus. Et habitavit in Aegypto cum omni domo patris sui: vixitque centum decem annis. Et vidit Ephraim filios usque ad tertiam generationem. Filii quoque Machir filii Manasse nati sunt in genibus Joseph. [C. LXXXII.] Quibus transactis, locutus est fratribus suis; Post mortem meam Deus visitabit vos, et ascendere faciet de terra ista ad terram, quam juravit Abraham, Isaac, et Jacob. Cumque adjurasset eos, atque dixisset: Deus visitabit vos: asportate vobiscum ossa mea de loco isto; mortuus est, expletis centum decem vitae suae annis. Et conditus aromatibus, repositus est in loculo in Aegypto.


[Col. 0231] Explicit liber Bresith, id est Geneseos.




[Col. 0231]
[LIBER EXODI.]





[CAPITULATIONES LIBRI EXODI.]



TITULI LIBRI EXODI.

[Col. 0231D] I. Numerus eorum, qui ingressi sunt Aegyptum. Incrementum populi, ac depressio ejus a rege. Obstetrices convocat, et ut masculos necarent, imperat. De nativitate Moysi, ac adoptione apud filiam Pharaonis. Aegyptum percutit: a conspectu Pharaonis [Col. 0232D] fugit: filiam sacerdotis Madian a pastoribus defendit: et Sephoram sortitur uxorem.

II. Mortuo rege Aegypti, clamorem Israel Deus exaudivit: Moyses in monte Oreb Dominum conspicit: In rubo flammante vocatus accedit: ad Pharaonem [Col. 0233A] ire praecipitur. Signa deposcit, et accipit: excusat, et ineloquentem se esse pronuntiat. Iratus Dominus, ut cum Aaron pergeret, jubet.

III. Moysi revertenti in Aegyptum occurrit angelus Domini ob circumcisionem filii, et sponsionem sanguinum Aaron praecipitur obviam Moysi pergere. Audit ab eo quae Dominus imperarat. Signa faciunt coram populo: credunt, laetantur, exsultant, Pharaonis auribus ingerunt. Imperio Dei resultant, ac duriora populo quam ingerebat, ingessit. Flagellat principes Israel: Moysi et Aaron Dei judicium imprecantur, nec ultra eorum sermonibus credunt majore angustia coarctati.

IV. Catalogus familiae Levitarum: et ubi Moyses a Deo Deus constituitur Pharaoni: signaque coram [Col. 0233B] Pharaone faciunt; virga convertitur in draconem; aquae vertuntur in sanguinem; producuntur ranae, quae totam inquinant supellectilem: nec his tribus plagis coercetur, sed potius induratur.

V. Dominus jubet Pharaonem iterum convenire. Imperatur Aaron pulverem terrae percutere, ut omnis pulvis verteretur in ciniphes: itemque muscis diversi generis cuncta repletur Aegyptus, excepta terra, in qua filii Israel habitabant. Pestem super universa animantia induci jubet: gravia vulnera et vesicae turgentes in hominibus ex cineris aspersione fiunt. Grando superinducitur, qui universa virentia popularetur, et poenitentiam Pharao simulans donec requies daretur, deprecatur; cum praestaretur multo gravius, induratur.

[Col. 0233C] VI. Praecipitur Moysi ut ad eum ingrediatur, locustae ducantur. Tenebrae superinducuntur, et in omnibus his minime cohibetur.

VII. Lex paschae praecipitur, et quod media nocte Aegyptus percutienda sit, nuntiatur. Superliminare, et postes Israel pro signo, sanguine liniuntur. In noctis medio primogenita Aegyptiorum exstinguuntur. Pharao consurgit, ac sine mora populum de terra sua exire compellit.

VIII. Profectio populi Israel de Ramesse in Sochoth: religionem paschae audiunt, et quibus comedere sit licitum. Loquitur Dominus ad Moysen, quod secuturus sit Pharao filios Israel, quique secutus est eos super mare: ac timore coarctati murmuraverunt contra Moysen; Mosique praecipitur ut mota castra [Col. 0233D] mare percutiat ac dividat. De transitu eorum, et nece Aegyptiorum, et cantico triumphorum.

IX. De mari Rubro translati in Maraht veniunt. Aquae [Col. 0234A] dulcantur, et judicia proponuntur: in Elim veniunt, duodecim fontes, et septuaginta arbores palmarum inveniunt, ac deinde in Sina murmurant: panem et carnes desiderant. Manna de coelo praestatur, et modus qui sufficiat, imperatur.

X. Venerunt Raphidim, et non erat aqua ad bibendum: ac virga petram percussit, aquae fluxerunt. De pugna Israel et Amalech. De Jethro cognato Mosi, et de judicibus constitutis.

XI. De Raphidim veniunt Sinai, ubi Moses montem ascendit ad Deum, jubet tertio die sanctificare populum. Decalogum proponit, populus terretur vocibus Dei, et rogat ut per Mosen praecepta Dei audiat.

XII. Leges pro singulis rebus Dominus imperat, vel [Col. 0234B] quo judicio quis plectendus sit.

XIII. Aedificato altari, Moyses offert holocaustum, et sanguine respergit populum, et librum. Praecipitur ascendere in montem, ut tabulas lapideas accipiat: jubetur a populo primitias accipere: aurum, et argentum, vel caeteras species ad tabernaculum faciendum, vel universam supellectilem ejus, vestesque sacerdotales et Leviticas, vel quo ordine in sacrificio consecretur, et jura sacrificii mandatur.

XIV. Praecipitur quod singuli pro animabus suis pretium offerant Domino, et labium aeneum sanctuario, compositio thymiamatis, oleum sanctificationis, et denominatio prudentium virorum, qui universa perficiant.

XV. Tabulas testimonii accipit, et, tardante Mose, populus [Col. 0234C] idolum fabricatur. Mosi iratus nuntiat, et ille pronus adorat: de monte descendens, tabulas frangit: vitulum arripuit, combussit, atque contrivit, et cum Levitica familia quantos potuit, interfecit: ac rursum Dominum deprecatur.

XVI. Tabernaculum foederis extra castra ponit, in quo Dominus facie ad faciem cum Mose loquitur: et rogat ostendi sibi gloriam Dei; ac deinde jubet alias tabulas praeparare, cum quibus ascendit montem, ibique quae populus custodire debeat, imperatur, et decem verba foederis conscribuntur.

XVII. Clarificato vultu, de monte descendit, ac velata facie, populo quae Dominus jusserat, enarrabat, observationem ad constructionem tabernaculi: populus sponte offerat, et prudentes viri sapientiae spiritu, [Col. 0234D] ut faciant, adimplentur.

XVIII. Perfecto tabernaculo, cunctus populus offert, et a sacerdote collocato, gloria Domini operitur.



BREVES LIBRI EXODI.
[Col. 0233]

[Col. 0233D] I. De rege qui opprimebat filios Israel, et de obstetricibus Hebraeorum, et de nativitate Moysi.

II. De percusso a Moyse Aegyptio, et fuga Moysi in terram Madian, ubi accepta uxore, duos filios suscepit, et de visione in rubo.

III. De virga in colubrum versa, et manu in sinu: et profectione ejus in Aegyptum, et ingressu ad Pharaonem.

IV. De recapitulatione generationum Hebraicarum.

[Col. 0234D] V. De introitu secundo Moysi, et Aaron ad Pharaonem, et de illatis Aegypto plagis usque ad decimam.

VI. De agni immolatione, et de egressu Hebraeorum ex Aegypto in consummatione decimae plagae.

VII. De primogenitis Domino consecrandis, et de ossibus Joseph ex Aegypto ablatis.

VIII. De columna nubis et ignis, et transitu maris Rubri, et cantico.

[Col. 0235A] IX. De amaritudine aquae in Marath, et de manna in deserto primum delapso.

X. De profectione populi in Raphidim, ubi aqua de petra fluxit, et de bello contra Amalecitas, et ubi Jethro cognatus Moysi, uxorem ei cum filiis repraesentat, dans consilium de praeficiendis centurionibus.

XI. De profectione in desertum Sinai, ubi populus in diem tertium sanctificatus assistens, et Deum in vertice montis vidit, et praecepta legis accepit.

XII. De servis Hebraeis, remissione, et percussoribus, vel homicidis, furibus, vel falsis testibus, et de reliquis judiciis.

XIII. De reliquiis terrae in anno septimo, et de solemnitatibus, ac decimis.

[Col. 0235B] XIV. De septuaginta senioribus qui juncti sacerdotibus viderunt Dominum Israel.

XV. De ascensu Moysi in monte, et quadraginta dierum [Col. 0236A] illic demoratione: ubi de tabernaculi et arcae fabricatione instituitur.

XVI. De sacerdotalibus indumentis.

XVII. De sacrificiis, et victimis.

XVIII. De altare thymiamatis, et de unguento pontificali, et de Beseleel et Oliab, et de observantia sabbati.

XIX. De reditu Moysi post quadraginta dies, et de confractione tabularum, et de vitulo ex auro conflato, et de caede in sacrilegos gesta, et deprecatione Moysi pro populo.

XX. De secundo ascensu Moysi in montem, et reparatione tabularum, et non adorandis, ac de cunctis praeceptis, et de recapitulatione instrumentorum tabernaculi, et reditu Moysi post quadraginta dies.

[Col. 0236B] XXI. De collatione populi, vel apparatu, et de fabricatione tabernaculi, quando apparuit gloria Domini.



CAPITULA LIBRI EXODI.
[Col. 0235]

[Col. 0235B] I. De nominibus filiorum Israel, qui ingressi sunt in Aegyptum, et de infantibus Hebraeorum, quos praecepit Pharao in flumen projici.

II. De puero, quem invenit filia Pharaonis, et cognominavit eum Moysen.

III. De Aegyptio, quem occidit Moses, et fugit.

IV. Mortuo Pharaone, exaudivit Dominus filios Israel.

V. Ubi apparuit angelus Mosi in rubo.

[Col. 0235C] VI. De signo quod dedit Dominus Mosi in virga.

VII. De signo secundo.

VIII. De signo tertio.

IX. Ubi venit ad socerum Moyses, et dixit ei: Vado ad fratres meos.

X. Mortuo Pharaone, dixit Dominus ad Mosen: Vade in Aegyptum, et circumcidit Sephora filium suum.

XI. Dixit Dominus ad Aaron: Vade obviam Moysi.

XII. Dicunt Pharaoni, ut dimittat Israel de terra sua.

XIII. Jubet Dominus Moysi loqui ad populum.

XIV. De principibus Israel.

XV. Dedi te, dicit Dominus, Deum Pharaoni.

XVI. Projecit Aaron virgam coram Pharaone, et facta [Col. 0235D] est draco: et fecerunt magi similiter.

    Plagae Aegypti:
    1. Ubi aqua fluminis facta est sanguis: fecerunt et magi similiter.
    2. Percussit iterum Aaron aquas Aegypti et eduxit ranas: fecerunt et magi similiter.
    3. Percussit Aaron pulverem terrae, et facti sunt ciniphes in hominibus: et cesserunt magi.
    4. Immisit caenomyiam in totam terram Aegypti.
    5. Misit Dominus mortem in pecora Aegyptiorum.
    6. De favilla quam sparsit Moyses in coelum, et facta sunt ulcera in hominibus.
    7. Extendit Moyses manum in coelum, et pluit Dominus ignem et grandinem.
    [Col. 0236B] 8. Venit locusta super omnes fines Aegypti.
    9. Factae sunt tenebrae in tota terra Aegypti triduo.
    10. De decima plaga, in qua percussit Dominus omne primogenitum Aegyptiorum.


XVII. Dicit Dominus Moysi, adhuc unam plagam ego induco in Pharaonem.

XVIII. Loquitur Dominus Moysi et Aaron de sacramento paschae.

[Col. 0236C] XIX. Habitaverunt filii Israel in Aegypto annis CCCCXXX.

XX. Legem paschae dat Dominus.

XXI. Dicit Dominus, ut sanctificent omne primitivum.

XXII. Quinta progenie ascenderunt filii Israel de Aegypto.

XXIII. Consecutus est Pharao filios Israel, et cooperuit Aegyptios mare.

XXIV. Canticum.

XXV. Cantavit et Maria cum mulieribus in tympanis et choris.

XXVI. Murmuravit populus in deserto pro aqua.

XXVII. Murmuraverunt et pro carnibus.

XXVIII. Dedit Dominus populo coturnices et manna.

[Col. 0236D] XXIX. Manducaverunt manna annis quadraginta.

XXX. Murmuraverunt pro aqua, et eduxit de petra aquam.

XXXI. Venit Amalech ad pugnam, et percussit eum Josue.

XXXII. Venit Jethro ad Moysen in desertum.

XXXIII. Consilium dedit Jethro Moysi, ut praeponeret tribunos et centuriones.

XXXIV. Testatur Dominus per Moysen populo, ut audiant eum.

XXXV. Descendit Dominus in montem Sina in igne.

XXXVI. Praecipit Dominus Moysi, ut ascendat in montem solus.

[Col. 0237A] XXXVII. Decem verba legis, quae praecepit Dominus custodiri:

    1. Non erunt tibi dii absque me.
    2. Non facias tibi idolum neque ullam similitudinem.
    3. Non sumes nomen Dei tui in vanum.
    4. In mente habe diem sabbatorum.
    5. Honora patrem tuum et matrem.
    6. Non occides.
    7. Non moechaberis.
    8. Non furtum facies.
    9. Non dices falsum testimonium.
    10. Non concupisces uxorem proximi tui, neque aliquid ejus.


XXXVIII. Timuit populus et dixerunt ad Moysen, tu loquere ad nos.

[Col. 0237B] XXXIX. Deos argenteos vel aureos non faciendos; sed altare Domino.

XL. De puero Hebraeo empto.

XLI. De filia distracta.

XLII. De percusso et mortuo.

XLIII. De his qui occiderint dolo.

XLIV. De his qui percusserint patrem aut matrem.

XLV. Qui furto ereptum vindiderint.

XLVI. Qui maledixerint patri vel matri.

XLVII. Si in rixa percusserit aliquis lapide aut pugno.

XLVIII. Si servum aut ancillam percusserit aliquis, et mortui fuerint.

XLIX. Si mulierem percusserit, et abortiverit.

L. Oculum pro oculo eruendum.

[Col. 0237C] LI. Oculum servi aut ancillae qui eruerit.

LII. Si cornu aliquem percusserit taurus.

LIII. Si foveam quis foderit.

LIV. Si taurus alium cornu percusserit taurum.

LV. Si quis vitulum, aut ovem furatus fuerit.

LVI. De fure percusso.

LVII. De agro alieno depasto.

LVIII. De area incensa, vel messe.

LIX. De commendato, et furto ab aliquo sublato.

LX. De jumento, vel aliqua pecude commendata et mortua.

LXI. Si petierit quis animal, et mortuum fuerit.

LXII. De virgine nondum sponsata.

LXIII. Maleficum occidendum.

LXIV. Qui dormierit cum pecude occidendus.

[Col. 0237D] LXV. Qui immolaverit diis eradicandus.

LXVI. Advenae non nocendum.

LXVII. Viduae et orphano non nocendum.

LXVIII. De fenore et pignore.

LXIX. Non blasphemandum.

LXX. Primitias Domino offerendas.

LXXI. Omne primitivum Domino offerendum.

LXXII. Carnem a bestia praegustatam non edendam.

LXXIII. Non credendum facile quod audieris.

LXXIV. Non consentiendum testibus iniquis.

LXXV. Non esse malum cum multis.

LXXVI. Non declinare cum multis in judicio.

LXXVII. Non spernendum pauperem in judicio, nec pro illo faciendum.

[Col. 0238A] LXXVIII. Errans inimici jumentum revocandum.

LXXIX. Inimici jumentum pressum pondere erigendum.

LXXX. Judicium pauperis non subvertendum.

LXXXI. Ab omni verbo iniquo recedendum.

LXXXII. Innocentem et justum non occidendum.

LXXXIII. Munera non accipienda.

LXXXIV. De peregrinis, et remissionis anno.

LXXXV. Sabbato non operandum.

LXXXVI. Omnia quae praecepit Deus, facienda.

LXXXVII. Tribus temporibus anni diem solemnem agendum.

LXXXVIII. De festivitate Azymorum.

LXXXIX. Vacuum in conspectu Domini minime apparendum.

[Col. 0238B] XC. Tribus temporibus anni omne masculinum parere Domino.

XCI. Primitias terrae offerendas.

XCII. Non coquendum agnum in lacte matris suae.

XCIII. Angelum promittit Dominus Moysi, qui eum praecedat.

XCIV. Qui Deum audierit liberari ab inimicis suis.

XCV. Deos alienigenarum non adorandos.

XCVI. Timorem et vespas missurum Dominum, qui ejicerent alienigenas.

XCVII. Dixit Dominus Moysi ascendere ad se in monte cum majoribus natu.

XCVIII. Aedificavit Moyses altare ex lapidibus duodecim.

XCIX. Ascendit Moyses cum majoribus natu.

[Col. 0238C] C. Omnes electi venerunt in locum Dei.

CI. Dicit Dominus Moysi ut ascendat in montem accipere tabulas Testamenti.

CII. Ascendit Moyses et descendit ad eum majestas Domini.

CIII. Dicit Dominus offerri initia ad tabernaculum faciendum.

CIV. Quae debeant offerri.

CV. De fabrica arcae, mensae, tabernaculi et altaris.

CVI. De oleo lucernae.

CVII. De sacerdotio Aaron et filiorum ejus.

CVIII. De stola sancta.

CIX. De veste sacerdotali.

CX. De ordinandis sacerdotibus, et de hostia immolanda.

[Col. 0238D] CXI. De altari incensi.

CXII. De oblatione odorationis.

CXIII. Sacerdotes jubentur lavare et manus et pedes cum ascendunt sacrificare Domino.

CXIV. De unguento incensi.

CXV. De Beseleel quem replevit Dominus spiritu sapientiae ad omne opus.

CXVI. De Sabbato observando.

CXVII. Ubi dat Dominus Moysi tabulas Testamenti.

CXVIII. Ubi fecit Aaron vitulum conflatilem.

CXIX. Dicit Dominus Moysi: Descende velociter.

CXX. Ubi oravit Moyses pro populo.

CXXI. Vidit Moyses vitulum, et confregit tabulas.

CXXII. Ubi arguit Moyses Aaron propter vitulum.

[Col. 0239A] CXXIII. Jussit Moyses populo ut occiderent invicem.

CXXIV. Rogat Moyses Dominum pro populo, ut dimittat illis peccatum eorum.

CXXV. Dicit Dominus Moysi: Ascendite ad terram, quam juravi patribus vestris.

CXXVI. Increpat Dominus populum et jubet Moysen extra tabernaculum erigere, et loquitur ad eum in columna nubis.

CXXVII. Locutus est Dominus ad Moysen, quomodo loquitur quis ad amicum suum.

CXXVIII. Petit Moyses Dominum videre, et ait illi Dominus: Non potes videre faciem meam.

CXXIX. Ascendit Moyses in montem cum aliis tabulis, ubi accepit legem et praeceptum Domini.

CXXX. Omne primitivum jubet sibi offerri Dominus.

CXXXI. Non manducavit Moyses diebus XL, cum scriberet verba Testamenti.

[Col. 0239B] CXXXII. Gloriosa facta est facies Moysi, et velabat eam coram populo, quod eis cornuta videretur.

CXXXIII. De die sabbatorum.

[Col. 0240A] CXXXIV. Initia jubet Moyses offerri Domino, quaecumque disposuissent in corde suo ad opus tabernaculi, et altaris, et rerum sacerdotalium.

CXXXV. Fecerunt Beseleel, et Ooliab, et omnis sapiens stolas sanctas, et omne opus tabernaculi.

CXXXVI. Fecit Beseleel, arcam Testamenti, et mensam, et candelabrum, et septem lucernas, et altare aeneum, et oleum liniamenti: et de altari aereo, columnis et utensilibus tabernaculi, et oblatis ad numerum bellatorum: et de veste sacerdotali, tintinnabulis, et omni ornatu et perfectione tabernaculi, et omnibus vasis ejus.

CXXXVII. In die primo mensis primi, praecepit Dominus Moysi sanctificare omnia, et induere Aaron stolam sanctam ejus.

CXXXVIII. In primo mense anni secundi profectionis de Aegypto, statuit Moyses tabernaculum testimonii.

[Col. 0240B] CXXXIX. Consummato tabernaculo, texit illud nubes, et majestas Domini implevit illud.



INCIPIT LIBER ELLE SMOTH Qui graece dicitur EXODUS.
[Col. 0239]

[Col. 0239C] [T. I, B. I, C. I, Cap. I.] Haec sunt nomina filiorum Israel, qui ingressi sunt in Aegyptum cum Jacob: singuli cum domibus suis introierunt: Ruben, Simeon, Levi, Judas, Issachar, Zabulon, et Benjamin, Dan, et Nephthali, Gad, et Aser. Erant igitur omnes animae eorum [a 2Kb] qui egressi sunt de femore Jacob, septuaginta: Joseph autem in Aegypto erat. Quo mortuo, et universis fratribus ejus, [b 1Kb] omnique cognatione illa, filii Israel creverunt, et quasi germinantes multiplicati sunt: ac roborati nimis, impleverunt terram. Surrexit interea rex novus super Aegyptum, qui ignorabat Joseph: et ait ad populum suum: Ecce, populus filiorum Israel multus, [Col. 0240C] et fortior nobis est. Venite, sapienter opprimamus eum, ne forte multiplicetur, et si ingruerit contra nos bellum, addatur inimicis nostris, expugnatisque nobis, egrediatur e terra. Praeposuit itaque eis magistros operum, ut affligerent eos oneribus: aedifica veruntque urbes [c 1Kb] tabernaculorum Pharaoni, Phithom et Ramesses. Quantoque opprimebant eos, tanto magis multiplicabantur et crescebant: oderantque filios Israel Aegyptii, et affligebant illudentes eis [d 1Kb] : atque ad amaritudinem perducebant vitam eorum operibus duris luti et lateris, omnique famulatu, quo in terrae operibus premebantur. Dixit autem rex Aegypti obstetricibus Hebraeorum: quarum [Col. 0241A] una vocabatur Sephora [In h. Siphra], altera Phua, praecipiens eis: Quando obstetricabitis Hebraeas, et partus tempus advenerit, si masculus fuerit, interficite illum; si femina [Vulg. add. fuerit], reservate. Timuerunt autem obstetrices Deum, et non fecerunt juxta praeceptum regis Aegypti, sed conservabant mares. Quibus ad se accersitis, rex ait: Quidnam est hoc quod facere voluistis, ut pueros servaretis? Quae responderunt: Non sunt Hebraeae sicut Aegyptiae mulieres: ipsae enim obstetricandi habent scientiam, et priusquam veniamus ad eas, pariunt. Bene ergo fecit Deus obstetricibus, et crevit populus, confortatusque est nimis. Et quia timuerunt obstetrices Deum, aedificavit illis domos. Praecepit ergo Pharao omni populo suo, dicens: [Col. 0241B] Quidquid masculini sexus natum fuerit, in flumen projicite: quidquid feminei, reservate.

[C. II, Cap. II.] Egressus est post haec vir de domo Levi, accepta uxore stirpis suae. Quae concepit, et peperit filium, et videns eum elegantem, abscondit tribus mensibus. Cumque jam celare non posset, sumpsit fiscellam scirpeam, et linivit eam bitumine ac pice: posuitque intus infantulum, et posuit eum in carecto ripae fluminis, stante procul sorore ejus et considerante eventum rei. Ecce autem descendebat filia Pharaonis, ut lavaretur in flumine, et puellae ejus gradiebantur per crepidinem alvei. Quae cum vidisset fiscellam in papyrione, misit unam e famulis suis, et allatam aperiens, cernensque in ea parvulum vagientem, miserta ejus, ait: De infantibus [Col. 0241C] Hebraeorum est hic. Cui soror pueri: Vis, inquit, ut vadam, et vocem tibi Hebraeam mulierem, quae nutrire possit infantulum? Respondit ei: Vade. Perrexit puella et vocavit matrem [a 1Kb] ejus. Ad quam locuta filia Pharaonis: Accipe, ait, puerum istum, et nutri mihi: ego tibi dabo mercedem tuam. Suscepit mulier, et nutrivit puerum: adultumque tradidit filiae Pharaonis. Quem illa adoptavit in locum filii, vocavitque nomen ejus, Moses, dicens: Quia de aqua tuli eum.

[C. III.) In diebus illis postquam creverat Moses, egressus ad fratres suos, vidit afflictionem eorum, et virum Aegyptium percutientem quemdam de Hebraeis fratribus suis. Cumque circumspexisset huc [Col. 0242A] atque illuc, et nullum adesse vidisset, percussum Aegyptium abscondit sabulo. Et egressus die altero conspexit duos Hebraeos rixantes; dixitque ei qui faciebant injuriam: Quare percutis proximum tuum? Qui respondit: Quis te constituit principem et judicem super nos? num occidere me tu vis, sicut occidisti heri Aegyptium? Timuit Moses, et ait: Quomodo palam factum est verbum istud? Audivitque Pharao sermonem hunc, et quaerebat occidere Mosen: qui fugiens de conspectu ejus, moratus est in terra Madian, et sedit juxta puteum. Erant autem sacerdoti Madian septem filiae, quae venerunt ad hauriendam aquam, et impletis canalibus, adaquare cupiebant greges patris sui. Supervenere pastores, et ejecerunt eas: surrexitque Moses, et, defensis [Col. 0242B] puellis, adaquavit oves earum. Quae cum revertissent ad Rahuel patrem suum, dixit ad eas: Cur velocius venisti solito? Responderunt: Vir Aegyptius liberavit nos de manu pastorum: insuper et hausit aquam nobiscum, potumque dedit ovibus. At ille: Ubi est? inquit: quare dimisistis hominem? vocate eum ut comedat panem. Juravit ergo Moses quod habitaret cum eo. Accepitque Sephoram filiam ejus [b 1Kb] uxorem: quae peperit ei filium, quem vocavit Gersom, dicens: Advena fui in terra aliena. [T. II, C. IV.] [c 2Kb] Post multum temporis mortuus est rex Aegypti: et ingemiscentes filii Israel propter opera, vociferati sunt: ascenditque clamor eorum ad Deum pro [Vulg. ab] operibus. Et audivit gemitum eorum, ac recordatus est foederis quod pepigerat cum Abraham, [Col. 0242C] Isaac et Jacob. Et respexit Dominus filios Israel, et cognovit [Vulg. add. eos].

[C. V, Cap. III.] Moses autem pascebat oves Jethro cognati [Vulg. soceri] sui, sacerdotis Madian: Cumque minasset gregem ad interiora deserti, venit ad montem Dei Horeb. Apparuitque ei Dominus [h. apparuitque angelus Domini] in flamma ignis de medio rubi, et videbat quod rubus arderet, et non combureretur. Dixit ergo Moses: Vadam, et videbo visionem hanc magnam, quare non comburatur rubus. Cernens autem Dominus quod pergeret ad videndum, vocavit eum de medio rubi, et ait: Moses, Moses. Qui respondit: Adsum. At ille: Ne appropies? inquit, huc: solve calceamentum de pedibus [Col. 0243A] tuis: locus enim, in quo stas, terra sancta est. Et ait: Ego sum Deus patris tui, Deus Abraham, Deus Isaac, et Deus Jacob. Abscondit Moses faciem suam: non enim audebat respicere contra Deum. Cui ait Dominus: Vidi afflictionem populi mei in Aegypto, et clamorem ejus audivi propter duritiam eorum qui praesunt operibus: et sciens dolor in ejus, descendi ut liberarem [Vulg. liberem et educam] eum de manibus Aegyptiorum, et educerem de terra illa in terram bonam, et spatiosam, in terram quae fluit lacte et melle, ad loca Chananaei, et Hetthaei, et Amorrhaei, Pherezaei, et Hevaei, et Jebusaei. Clamor ergo filiorum Israel venit ad me: vidique afflictionem eorum, qua ab Aegyptiis opprimuntur. Sed veni, mittam te ad Pharaonem, ut educas populum meum, filios [Col. 0243B] Israel de Aegypto. Dixit Moses ad Deum: Quis ego sum, ut vadam ad Pharaonem, et educam filios Israel de Aegypto. Qui dixit ei: Ego ero tecum, et hoc habebis signum, quod miserim te: Cum eduxeris populum [Vulg. add. meum] de Aegypto, immolabis Deo super montem istum. Ait Moses ad Deum: Ecce ego vadam ad filios Israel, et dicam eis: Deus patrum vestrorum misit me ad vos. Si dixerint mihi: Quod est nomen ejus? quid dicam eis? Dixit Deus ad Mosen: Ego sum qui sum. Ait: Sic Dices filiis Israel: Qui est, misit me ad vos: Dixitque iterum Deus ad Mosen: Haec dices filiis Israel: Dominus Deus patrum vestrorum, Deus Abraham, et Deus Isaac, et Deus Jacob, misit me ad vos: hoc nomen mihi est in aeternum, et hoc memoriale meum in generationem [Col. 0243C] et generationem. Vade, congrega seniores Israel, et dices ad eos: Dominus Deus patrum vestrorum apparuit mihi, Deus Abraham, et Deus Isaac, et Deus Jacob, dicens: Visitans visitavi vos, et vidi omnia quae acciderunt vobis in Aegypto: Et dixi ut educam vos de afflictione Aegypti, in terram Chananaei, et Hetthaei, et Amorrhaei, Pherezaei, et Evaei, et Jebuzaei, ad terram fluentem lacte et melle. Et audient vocem tuam: ingredierisque tu, et seniores Israel, ad regem Aegypti, et dicetis [Vulg. dices] ad eum: Dominus Deus Hebraeorum vocavit nos: ibimus viam trium dierum per solitudinem, ut immolemus Domino Deo nostro. Sed ego scio quod non dimittet vos rex Aegypti, ut eatis, nisi per manum validam. Extendam enim manum [Col. 0243D] meam, et percutiam Aegyptum in cunctis mirabilibus meis, quae facturus sum in medio eorum: post haec dimittet vos. Daboque gratiam populo huic coram Aegyptiis, et cum egrediemini, non exibitis vacui: sed postulabit mulier a vicina sua et ad hospita sua, vasa argentea et aurea, ac vestes: ponetisque eas super filios et filias vestras, et spoliabitis Aegyptum.

[Col. 0244A] [Cap. IV.] Respondit Moses et ait: Non credent mihi, neque audient vocem meam; sed dicent: Non apparuit tibi Dominus. [B. III. C. VI.] Dixit ergo ad eum: Quid est hoc quod tenes in manu tua? Respondit: Virga. Dixitque Dominus: Projice eam in terram. Projecit, et versa est in colubrum, ita ut fugeret Moses. Dixitque Dominus: Extende manum tuam, et apprehende caudam ejus. Extendit, et tenuit, versaque est in virgam. Ut credant, inquit, quod apparuerit tibi Dominus Deus patrum [a 1Kb] suorum, Deus Abraham, Deus Isaac, et Deus Jacob. [C. VII.] Dixitque Dominus rursum: Mitte manum tuam in sinum tuum. Quam cum misisset in sinum, protulit leprosam instar nivis. Retrahe, ait, manum [Vulg. add. tuam] in sinum tuum. Retraxit, et protulit [Col. 0244B] iterum, et erat similis carni reliquae. Si non crediderint, inquit, tibi, neque audierint sermonem signi prioris; credent verbo signi sequentis. [C. VIII.] Quod si nec duobus quidem his signis crediderint, neque audierint vocem tuam, sume aquam fluminis, et effunde eam super aridam, et quidquid hauseris de fluvio, vertetur in sanguinem. Ait Moses: Obsecro, Domine, non sum eloquens ab heri et nudiustertius, et ex quo locutus es ad servum tuum, impeditioris et tardioris linguae sum. Dixit Dominus ad eum: Quis fecit os hominis? aut quis fabricatus est mutum aut surdum, videntem et caecum? nonne ego? Perge igitur, et ego ero in ore tuo: docehoque te quid loquaris. At ille: Obsecro, inquit, Domine, [b 1Kb] mitte quem missurus es. Iratus Dominus in Mosen, [Col. 0244C] ait: Aaron frater tuus Levites, scio quod eloquens sit; ecce ipse egredietur in occursum tuum, vidensque te, laetabitur corde. Loquere ad eum, et pone verba mea in ore ejus, et ego ero in ore tuo, et in ore illius, et ostendam vobis quid agere debeatis. Ipse loquetur pro te ad populum, et erit os tuum: tu autem eris [Vulg. add. ei] in his quae ad Deum pertinent. Virgam quoque hanc sumes [Vulg. sume] in manu tua, in qua facturus es signa. [C. IX.] Abiit Moses, et reversus est ad Jethro cognatum [Vulg. socerum] suum, dixitque ei: Vadam, et revertar ad fratres meos in Aegyptum, ut videam, si adhuc vivunt. Cui ait Jethro: Vade in pace. [T. III, C. X.] Dixit ergo Dominus ad Mosen in Madian: Vade, et revertere in Aegyptum: [Col. 0244D] Mortui enim sunt omnes qui quaerebant animam tuam. Tulit ergo Moses uxorem suam, et filios suos, et imposuit eos super asinum, reversusque est in Aegyptum, portans virgam Dei in manu sua. Dixitque ei Dominus revertenti in Aegyptum: Vide ut omnia ostenta, quae posui in manu tua, facias coram Pharaone: ego indurabo cor ejus, et non dimittet populum. Dicesque ad eum: Haec dicit Dominus: [Col. 0245A] filius primogenitus meus est Israel. Dixi tibi: Dimitte filium meum, ut serviat mihi, et noluisti dimittere eum: ecce ego interficiam filium tuum primogenitum. Cumque esset in itinere, in diversorio occurrit ei Dominus, et volebat occidere eum. Tulit illico Sephora acutissimam petram, et circumcidit praeputium filii sui, tetigitque pedes ejus, et ait: Sponsus sanguinum tu mihi es. Et dimisit eum postquam dixerat: Sponsus sanguinum, [a 1Kb] ob circumcisionem. [C. XI.] Dixit autem Dominus ad Aaron: Vade in occursum Mosi in desertum. Qui perrexit ei obviam in Montem Dei, et osculatus est eum. Narravitque Moses Aaron omnia verba Domini, quibus miserat eum, et signa quae mandaverat. Veneruntque simul, et congregaverunt cunctos [Col. 0245B] seniores filiorum Israel. Locutusque est Aaron omnia verba, quae dixerat Dominus ad Mosen, et fecit signa coram populo, et credidit populus. Audieruntque, quod visitasset Dominus filios Israel, et quod respexisset afflictionem eorum, et proni adoraverunt.

[C. XII.] Post haec ingressi sunt Moses et Aaron, et dixerunt Pharaoni: Haec dixit Dominus Deus [b 1Kb] Israel: Dimitte populum meum ut sacrificet mihi in deserto. At ille respondit: Quis est Dominus, ut audiam vocem ejus, et dimittam Israel? nescio Dominum, et Israel non dimittam. Dixeruntque: Deus Hebraeorum vocavit nos, ut eamus viam trium dierum in solitudinem, et sacrificemus Domino Deo nostro: ne forte accidat nobis pestis aut gladius. Ait [Col. 0245C] ad eos rex Aegypti: Quare, Moses et Aaron, sollicitatis populum ab operibus suis? ite ad onera vestra: Dixitque Pharao: Multus est populus terrae: videtis quod turba succreverit: quanto magis si [c 12Kb] dederitis eis requiem ab operibus? Praecepit ergo in die illo praefectis operum et exactoribus populi, dicens: Nequaquam ultra dabitis paleas populo ad conficiendos lateres, sicut prius: sed ipsi vadant, et colligant stipulas. Et mensuram laterum, quos [Vulg. quam] prius faciebant, imponetis super eos, nec minuetis quidquam; vacant enim, et idcirco vociferantur, dicentes: Eamus, et sacrificemus Deo nostro. Opprimantur operibus, et expleant ea, ut non acquiescant verbis mendacibus. Igitur egressi praefecti operum et exactores, ad populum dixerunt: Sic dicit Pharao: [Col. 0245D] Non do vobis paleas; ite, et colligite sicubi invenire poteritis, nec minuetur quidquam de opere vestro. [Col. 0246A] Dispersusque est populus per omnem terram Aegypti ad colligendas paleas. Praefecti quoque operum instabant, dicentes: Complete opus vestrum quotidie, ut prius facere solebatis, quando dabantur vobis paleae. Flagellatique sunt qui praeerant operibus filiorum Israel, ab exactoribus Pharaonis, dicentibus: Quare non impletis mensuram laterum sicut prius, nec heri, nec hodie? Veneruntque praepositi filiorum Israel, et vociferati sunt ad Pharaonem, dicentes: Cur ita agis contra servos tuos? Paleae non dantur nobis, et lateres similiter imperantur: en famuli tui flagellis caedimur, et injuste agitur contra populum tuum. Qui ait: Vacatis otio, et idcirco dicitis: Eamus, et sacrificemus Domino. Ite ergo, et operamini, paleae non dabuntur vobis, et reddetis consuetum [Col. 0246B] numerum laterum. Videbantque se praepositi filiorum Israel in malo, eo quod diceretur eis: Non minuetur quidquam de lateribus per singulos dies. Occurreruntque Mosi et Aaron, qui stabant ex adverso, egredientes [Vulg. egredientibus] a Pharaone, et dixerunt ad eos: Videat Dominus, et judicet, quoniam foetere fecistis odorem nostrum coram Pharaone et servis ejus, et praebuisti ei gladium, ut occideret nos. Reversusque est Moses ad Dominum, et ait: Domine, cur afflixisti populum istum? quare misisti me? Ex eo enim quo ingressus sum ad Pharaonem ut loquerer in nomine tuo, afflixit populum tuum, et non liberasti eos.

[Cap. VI.) Dixitque Dominus ad Mosen; Nunc videbis quae facturus sim Pharaoni, per manum enim [Col. 0246C] fortem dimittet eos, et in manu robusta ejiciet illos de terra sua. [C. XIII.] Locutusque est Deus ad Mosen dicens: Ego Dominus, qui apparuit Abraham, Isaac, et Jacob, in Deo omnipotente, et nomen meum Adonai non indicavi eis. Pepigique cum eis foedus, ut darem illis terram Chanaam, terram peregrinationis eorum, in qua fuerunt advenae. Ego audivi gemitum filiorum Israel, quo Aegyptii oppresserunt eos, et recordatus sum pacti mei. Ideo dic filiis Israel: Ego Dominus, qui educam vos de ergastulo Aegyptiorum, et eruam de servitute, ac redimam in brachio excelso, et judiciis magnis. Et assumam vos mihi in populum, et ero vester Deus; et scietis quod ego sim Dominus Deus vester, qui eduxerim vos de ergastulo Aegyptiorum, et induxerim in terram, super [Col. 0246D] quam levavi manum meam, ut darem eam Abraham, Isaac, et Jacob, daboque illam vobis possidendam, [Col. 0247A] ego Dominus. [T. IV.] Narravit ergo Moses omnia filiis Israel, qui non acquieverunt ei, propter angustiam spiritus, et opus durissimum. Locutusque est Dominus ad Mosen, dicens: Ingredere et loquere ad Pharaonem regem Aegypti, ut dimittat filios Israel de terra sua. Respondit Moses coram Domino: Ecce filii Israel non me audiunt, et quomodo audiet Pharao, praesertim cum sim incircumcisus labiis? [C. XIV.] Locutusque est Dominus ad Mosen et Aaron, et dedit mandatum ad filios Israel, et ad Pharaonem regem Aegypti, ut educerent filios Israel de terra Aegypti. [B. IV.] Isti sunt principes domorum per familias suas. Filii Ruben primogeniti Israelis: Enoch et Phallu, Esron et Charmi. Hae cognationes Ruben. Filii Simeon: Jamuel, et Jamin, et Ohad [Col. 0247B] [Vulg. Ahod], Jachin, et Soar, et Saul filius Chananitidis. Hae progenies Simeon. Et haec nomina filiorum Levi per cognationes suas: Gerson, et Caath, et Merari. Anni autem vitae Levi fuerunt centum triginta septem. Filii Gerson [h.] Libeni et Semei, per cognationes suas. Filii Caath: Amram, et Isaar, et Hebron, et Oziel, annique vitae Caath, centum triginta tres Filii Merari: Mooli [h. Mahali] et Musi: Hae cognationes Levi per familias suas. Accepit autem Amram uxorem [h.] Jochebed patruelem suam, quae peperit [a 1Kb] ei Aaron et Mosen. [b 1Kb] Fueruntque anni vitae Amram, centum triginta septem. Filii quoque Isaar: Core, et Nepheg, et Zechri. Filii quoque Oziel: Misael, et Elsaphan, et Sithri. Accepit autem Aaron uxorem [c 1Kb] Elisabe, filiam Aminadab, sororem [Col. 0247C] Naason, quae peperit ei Nadab, et Abiu, Eleazar, et Ithamar. Filii quoque Core: Asir, et Elcana, et Abiasaph. Hae sunt cognationes Coritarum. At vero Eleazar filius Aaron accepit uxorem de filiabus Phutiel; quae peperit ei Phinees. Hi sunt principes familiarum Leviticarum per cognationes suas. Iste est Aaron et Moses, quibus praecepit Dominus, ut educerent filios Israel de terra Aegypti per turmas suas. Hi sunt, qui loquuntur ad Pharaonem regem Aegypti, ut educant filios Israel de Aegypto: iste Moses et Aaron, in die qua locutus est Dominus ad Mosen, in terra Aegypti. [C. XV.] Et locutus est Dominus ad Mosen, dicens: Ego Dominus: loquere ad Pharaonem regem Aegypti, omnia quae ego loquor tibi. Et ait Moses coram Domino: En incircumcisus labiis [Col. 0247D] sum, quomodo audiet me Pharao?

[Cap. VII.] Dixitque Dominus ad Mosen: Ecce [Col. 0248A] constitui te Deum Pharaonis: et Aaron frater tuus erit propheta tuus. Tu loqueris [Vulg. add. ei] omnia quae mando tibi: ille loquetur ad Pharaonem, ut dimittat filios Israel de terra sua. Sed ego indurabo cor ejus, et multiplicabo signa et ostenta mea in terra Aegypti, et non audient vos: immittamque manum meam super Aegyptum, et educam exercitum et populum meum filios Israel de terra Aegypti per judicia maxima. Et scient Aegyptii quod ego sim Dominus qui extenderim manum meam super Aegyptum, et eduxerim filios Israel de medio eorum. Fecit itaque Moses, et Aaron sicut praeceperat eis [Vulg. tacet eis] Dominus: ita egerunt. [C. XVI.] Erat autem Moses octoginta annorum, et Aaron octoginta trium, quando locuti sunt ad Pharaonem. Dixitque Dominus [Col. 0248B] ad Mosen et Aaron: cum dixerit vobis Pharao, Ostendite signa: dices ad Aaron: Tolle virgam tuam, et projice eam coram Pharaone, ac vertetur in colubrum: Ingressi itaque Moses et Aaron ad Pharaonem, fecerunt sicut praeceperat Dominus, tulitque Aaron virgam coram Pharaone et servis ejus, quae versa est in colubrum. Vocavit autem Pharao sapientes et maleficos; et fecerunt etiam ipsi per incantationes Aegyptias et arcana quaedam similiter. Projeceruntque singuli virgas suas, quae versae sunt in dracones; sed devoravit virga Aaron virgas eorum. Induratumque est cor Pharaonis, et non audivit eos, sicut [h.] dixerat Dominus. [1 Plaga.] Dixit autem Dominus ad Mosen: Ingravatum est cor Pharaonis, non vult dimittere populum. Vade ad eum [Col. 0248C] mane, ecce egredietur ad aquas: et stabis in occursum ejus super ripam fluminis: et virgam, quae conversa est in draconem, tolles in manu tua. Dicesque ad eum: Dominus Deus Hebraeorum misit me ad te, dicens: Dimitte populum meum, ut mihi sacrificet in deserto: et usque ad praesens audire noluisti. Haec igitur dicit Dominus: In hoc scies quod Dominus sim: ecce percutiam virga, quae in manu mea est, aquam fluminis, et vertetur in sanguinem: Pisces quoque, qui sunt in fluvio, morientur, et computrescent aquae, et affligentur Aegyptii bibentes aquam fluminis. Dixit quoque Dominus ad Mosen: Dic ad Aaron: Tolle virgam tuam, et extende manum tuam super aquas Aegypti, et super fluvios eorum, et rivos ac paludes, et omnes lacus aquarum, ut vertantur in [Col. 0248D] sanguinem: et sit cruor in omni terra Aegypti, tam in ligneis vasis quam in saxeis. Feceruntque ita Moses [Col. 0249A] et Aaron, sicut praeceperat Dominus: et elevans virgam, percussit aquam fluminis coram Pharaone et servis ejus; quae versa est in sanguinem. Et pisces, qui erant in flumine, mortui sunt: computruitque fluvius, et non poterant Aegyptii bibere aquam fluminis, et fuit sanguis in tota terra Aegypti. Feceruntque similiter malefici Aegyptiorum incantationibus suis: et induratum est cor Pharaonis, nec audivit eos, sicut [h.] dixerat Dominus. Avertitque se, et ingressus est domum suam, nec apposuit cor etiam hac vice. Foderunt autem omnes Aegyptii per circuitum fluminis aquam, ut biberent: non enim poterant bibere de aqua fluminis. Impletique sunt septem dies, postquam percussit Dominus fluvium.

[B. V, Cap. VIII, 2 Plaga.] Dixit quoque Dominus [Col. 0249B] ad Mosen: Ingredere ad Pharaonem, et dices ad eum: Haec dicit Dominus: Dimitte populum meum, ut sacrificet mihi: sin autem nolueris dimittere, ecce ego percutiam omnes terminos tuos ranis. Et ebulliet fluvius ranas: quae ascendent, et ingredientur domum tuam, et cubiculum lectuli tui, et super stratum tuum, et in domos servorum tuorum, et in populum tuum, et in furnos tuos, et in reliquias ciborum tuorum, et ad te, et ad populum tuum, et ad omnes servos tuos, intrabunt ranae. Dixitque Dominus ad Mosen: Dic ad Aaron: Extende manum tuam super fluvios et super rivos ac paludes, et educ ranas super terram Aegypti. Et extendit Aaron manum super aquas Aegypti, et ascenderunt ranae [In h. rana], operueruntque terram [Col. 0249C] Aegypti. Fecerunt autem et malefici per incantationes suas similiter, eduxeruntque ranas super terram Aegypti. Vocavit autem Pharao Mosen et Aaron, et dixit eis: Orate Dominum, ut auferat ranas a me et a populo meo: et dimittam populum ut sacrificet Domino. Dixitque Moses Pharaoni: Constitue mihi quando deprecer pro te, et pro servis tuis, et pro populo tuo, [a 1Kb] ut abigantur ranae a te, et a domo tua: et tantum in flumine remaneant. Qui respondit: Cras. At ille: Juxta verbum, inquit, tuum faciam: ut scias quoniam non est sicut Dominus Deus noster. Et recedent ranae a te, et a domo tua, et a servis tuis, et a populo tuo: tantum in flumine remanebunt. Egressique sunt Moses et Aaron a Pharaone: et clamavit Moses ad Dominum pro [Col. 0249D] sponsione ranarum quam condixerat Pharaoni. Fecitque Dominus juxta verbum Mosi, et mortuae sunt ranae de domibus, et de villis, et de agris. Congregaveruntque eas in immensos aggeres, et computruit terra. Videns autem Pharao quod data esset requies, ingravavit cor suum, et non audivit eos, sicut dixerat [Vulg. praeceperat] Dominus. [T. V, 3 Plag.] Dixitque Dominus ad Mosen: Loquere ad Aaron: Extende virgam tuam, et percute pulverem terrae: et sint ciniphes in universa terra Aegypti. Feceruntque ita. Et extendit Aaron manum, virgam tenens: [Col. 0250A] percussitque pulverem terrae, et facti sunt ciniphes in hominibus, et in jumentis: omnis pulvis terrae versus est in ciniphes per totam terram Aegypti. Feceruntque similiter malefici per incantationes suas, ut educerent ciniphes, et non potuerunt: erantque ciniphes tam in hominibus quam in jumentis. Et dixerunt malefici ad Pharaonem: Digitus Dei est hoc [Vulg. hic], induratumque est cor Pharaonis, et non audivit eos sicut locutus est [Vulg. praeceperat] Dominus. [4 Plaga.] Dixit quoque Dominus ad Mosen: Consurge diluculo, et sta coram Pharaone, egredietur enim ad aquas: et dices ad eum: Haec dicit Dominus: Dimitte populum meum ut sacrificet mihi. Quod si non dimiseris eum, ecce ego immittam in te, et in servos tuos, in populum tuum, et in domos [Col. 0250B] tuas, omne genus muscarum: et implebuntur domus Aegyptiorum muscis diversi generis, et universa terra in qua fuerint. Faciamque mirabilem in die illa terram Gesen, in qua populus meus est, ut non sint ibi muscae, et scias quoniam ego Dominus in medio terrae. Ponamque divisionem inter populum meum et populum tuum: cras erit signum istud. Fecitque Dominus ita. Et venit musca gravissima in domos Pharaonis et servorum ejus, et in omnem terram Aegypti, corruptaque est terra ab hujuscemodi muscis. Vocavitque Pharao Mosen et Aaron, et ait eis: Ite, sacrificate Deo vestro in terra [Vulg. et cod. Mem. addunt hac]. Et ait Moses: Non potest ita fieri: abominationes enim Aegyptiorum immolabimus Domino Deo nostro, quod si mactaverimus ea [Col. 0250C] quae colunt Aegyptii coram eis, lapidibus nos obruent, Viam trium dierum pergemus in solitudinem: et sacrificabimus Domino Deo nostro sicut praecepit nobis. Dixitque Pharao: Ego dimittam vos ut sacrificetis Domino Deo vestro in deserto: verumtamen longius ne abeatis, rogate pro me. Et ait Moses: Egressus a te, rogabo Dominum, et recedet musca a Pharaone, et a servis, et a populo ejus cras: verumtamen noli ultra fallere, ut non dimittas populum sacrificare Domino. Egressusque Moses a Pharaone, oravit Dominum. Qui fecit juxta verbum illius: et abstulit muscas a Pharaone, et a servis, et a populo ejus: non superfuit ne una quidem. Et ingravatum est cor Pharaonis, ita ut ne hac quidem vice dimitteret populum.

[Col. 0250D] [Cap. IX, 5 Plaga.] Dixit autem Dominus ad Mosen: Ingredere ad Pharaonem, et loquere ad eum: Haec dicit Dominus Deus Hebraeorum: Dimitte populum meum ut sacrificet mihi. Quod si adhuc renuis, et retines eos: ecce manus mea erit super agros tuos: super equos, et asinos, et camelos, et boves, et oves, pestis valde gravis. Et faciet Dominus mirabile, inter possessiones Israel et possessiones Aegyptiorum, ut nihil omnino percat ex his quae pertinent ad filios Israel. Constituitque Dominus tempus, dicens: Cras faciet Dominus [Col. 0251A] verbum istud in terra. Fecit ergo Dominus verbum hoc altera die: mortuaque sunt omnia animantia Aegyptiorum: de animalibus vero filiorum Israel nihil omnino periit. Et misit Pharao ad videndum: nec erat quidquam mortuum de his quae possidebat Israel. [6 Plaga.] Ingravatumque est cor Pharaonis, et non dimisit populum. Et dixit Dominus ad Mosen et Aaron: Tollite plenas manus cineris de camino, et spargat illum Moses in coelum coram Pharaone: Sitque pulvis super omnem terram Aegypti: erunt enim hominibus et jumentis vulnera [Vulg. ulcera], et vesicae turgentes, in universa terra Aegypti. Tuleruntque cinerem de camino, et steterunt coram Pharaone, et sparsit illum Moses in coelum: factaque sunt vulnera vesicarum turgentium [Col. 0251B] in hominibus, et jumentis, nec poterant malefici stare coram Mose propter vulnera, quae in illis erant, et in omni terra Aegypti. Induravitque Dominus cor Pharaonis, et non audivit eos sicut locutus est Dominus ad Mosen. [7 Plaga.] Dixitque Dominus ad Mosen: Mane consurge, et sta coram Pharaone, et dices ad eum: Haec dicit Dominus Deus Hebraeorum: Dimitte populum meum, ut sacrificet mihi. Quia in hac vice mittam omnes plagas meas super cor tuum [Vulg. add. et], super servos tuos, et super populum tuum: ut scias quod non sit similis mei in omni terra. Nunc enim extendens manum meam [Vulg. tac. meam], percutiam te et populum tuum peste, peribisque de terra. Idcirco autem posui te, ut ostendam in te fortitudinem meam, et narretur [Col. 0251C] nomen meum in omni terra. Adhuc retines populum meum, et non vis cum dimittere? En pluam hac ipsa hora cras grandinem multam nimis, qualis non fuit in Aegypto, a die qua fundata est, usque in praesens tempus. Mitte ergo jam nunc, et congrega jumenta tua, et omnia quae habes in agro: homines enim, et jumenta, et universa, quae inventa fuerint foris, nec congregata de agris, cecideritque super ea grando, morientur. Qui timuit verbum Domini de servis Pharaonis, fecit confugere servos suos et jumenta in domos: qui autem neglexit sermonem Domini, dimisit servos suos et jumenta in agris. Et Dixit Dominus ad Mosen: Extende manum tuam in coelum, ut fiat grando in universa terra Aegypti super homines, et super jumenta, et super [Col. 0251D] omnem herbam agri in terra Aegypti. Extenditque Moses virgam in coelum, et Dominus dedit tonitrua, et grandinem, ac discurrentia fulgura super terram: pluitque Dominus grandinem super terram Aegypti. Et grando et ignis immista pariter ferebantur: tantaeque fuit magnitudinis, quanta ante numquam apparuit in universa terra Aegypti [a 1Kb] ex quo gens illa condita est. Et percussit grando in omni terra Aegypti cuncta quae fuerunt in agris, ab homine usque ad jumentum, cunctamque herbam agri percussit grando, et omne lignum regionis confregit. Tantum in terra Gesen, ubi erant filii Israel, grando [Col. 0252A] non cecidit. Misitque Pharao, et vocavit Mosen et Aaron, dicens ad eos: Peccavi etiam nunc: Dominus justus: ego et populus meus, impii. Orate Dominum, ut desinant tonitrua Dei, et grando: ut dimittam vos, et nequaquam hic ultra maneatis. Ait Moses: Cum egressus fuero de urbe, extendam palmas meas ad Dominum, et cessabunt tonitrua, et grando non erit: ut scias quia Domini est terra: novi autem, quod et tu, et servi tui, necdum timeatis Dominum Deum. Linum ergo et hordeum laesum est, eo quod esset hordeum virens, et linum jam folliculos germinaret: triticum autem et far non sunt laesa, quia serotina erant. Egressusque Moses a Pharaone ex urbe tetendit manus ad Dominum: et cessaverunt tonitrua et grando, nec ultra [Col. 0252B] stillavit pluvia super terram. Videns autem Pharao quod cessasset pluvia, et grando, et tonitrua, auxit peccatum, et ingravatum est cor ejus, et servorum illius, et induratum nimis: nec dimisit filios Israel, sicut locutus est Dominus per manum Mosi.

[T. VI, Cap. X, 8 Plaga.] Et dixit Dominus ad Mosen: Ingredere ad Pharaonem: ego enim induravi cor ejus, et servorum illius: ut faciam signa mea haec in eo, et narres in auribus filii tui, et nepotum tuorum, quoties contriverim Aegyptios, et signa mea fecerim in eis, et scietis [Vulg. sciatis] quia ego Dominus. Introierunt ergo Moses et Aaron ad Pharaonem, et dixerunt ad eum: Haec dicit Dominus Deus Hebraeorum: Usquequo non vis subjici mihi? dimitte populum meum, ut sacrificet mihi. [Col. 0252C] Sin autem resistis, et non vis dimittere eum: ecce ego inducam cras locustam in fines tuos: quae operiat superficiem terrae, nec [Vulg. ne] quidquam ejus appareat, sed comedatur quod residuum fuerit grandini: corrodet enim omnia ligna quae germinant in agris. Et implebunt domos tuas et servorum tuorum, et omnium Aegyptiorum: quantam non viderunt patres tui, et avi, ex quo orti sunt super terram usque in praesentem diem. Avertitque se, et egressus est a Pharaone. Dixerunt autem servi Pharaonis ad eum: Usquequo patiemur hoc scandalum? Dimitte homines, ut sacrificent Domino Deo suo: nonne vides quod perierit Aegyptus? Revoca veruntque Mosen et Aaron ad Pharaonem: qui dixit eis: Ite, sacrificate Domino Deo vestro: quinam sunt qui [Col. 0252D] ituri sunt? Ait Moses: Cum parvulis nostris et senibus [Vulg. senioribus] pergemus, cum filiis et filiabus, cum ovibus et armentis: est enim solemnitas Domini Dei nostri. Et respondit Pharao: Sic Dominus sit vobiscum, quomodo ego dimittam vos, et parvulos vestros, cui dubium est quod pessime cogitetis? Non fiet ita, sed ite tantum viri, et sacrificate Domino: hoc enim, et ipsi petistis. Statimque ejecti sunt de conspectu Pharaonis. Dixit autem Dominus ad Mosen: Extende manum tuam super terram Aegypti ad locustam, ut ascendat super eam, et devoret omnem herbam quae residua fuerit grandini. [Col. 0253A] Et extendit Moses virgam super terram Aegypti; et Dominus induxit ventum urentem tota illa die, ac nocte, et mane facto, ventus urens levavit locustas. Quae ascenderunt super universam terram Aegypti, et sederunt in cunctis finibus Aegyptiorum innumerabiles, quales ante illud tempus non fuerant, nec postea futurae sunt. Operueruntque universam superficiem terrae, vastantes omnia. Devorata est igitur herba terrae, et quidquid pomorum in arboribus fuit, quae grando dimiserat, nihilque omnino virens relictum est in lignis et in herbis terrae, in cuncta Aegypto. Quam ob rem festinus Pharao vocavit Mosen et Aaron, et dixit eis: Peccavi in Dominum Deum vestrum, et in vos. Sed nunc dimittite peccatum mihi etiam hac vice, et rogate Dominum Deum [Col. 0253B] vestrum, ut auferat a me mortem istam Egressusque est de conspectu Pharaonis, et oravit Dominum. Qui flare fecit ventum, ab occidente vehementissimum, et arreptam locustam projecit in mare Rubrum: non remansit ne una quidem in cunctis finibus Aegypti. Et induravit Dominus cor Pharaonis, nec dimisit filios Israel. [9 Plaga.] Dixit autem Dominus ad Mosen: Extende manum tuam in coelum, et sint tenebrae super terram Aegypti, tam densae, ut palpari queant. Extenditque Moses manum in coelum, et factae sunt tenebrae horribiles in universa terra Aegypti tribus diebus. Nemo vidit fratrem suum, nec movit se de loco in quo erat: ubicumque autem habitabant filii Israel, lux erat. [a 1Kb] Vocavitque Pharao Mosen, et dixit: Ite, sacrificate Domino, oves [Col. 0253C] tantum vestrae et armenta remaneant, parvuli vestri eant vobiscum. Ait Moses: Hostias quoque et holocausta dabis nobis, quae offeramus Domino Deo nostro. Cuncti greges pergent nobiscum: non remanebit ex eis ungula: quae necessaria sunt in cultum Domini Dei nostri: praesertim cum ignoremus quid debeat immolari, donec ad ipsum locum perveniamus. Induravit autem Dominus cor Pharaonis, et noluit dimittere eos. Dixitque Pharao ad Mosen: Recede a me [Vulg. add. et], cave ne ultra videas faciem meam: quocumque die apparueris mihi, morieris. Respondit Moses: Ita [b 1Kb] fiet ut locutus es, non videbo ultra faciem tuam.

[C. XVII, Cap. XI]. Et dixit Dominus ad Mosen: Adhuc una plaga tangam Pharaonem et Aegyptum, [Col. 0253D] et post haec dimittet vos, et exire compellet. Dices ergo omni plebi, ut postulet vir ab amico suo, et mulier a vicina sua, vasa argentea et aurea. Dabit autem Dominus gratiam populo suo coram Aegyptiis. Fuitque Moses vir magnus valde in terra Aegypti, coram servis Pharaonis et omni populo. Et ait: Haec dicit Dominus: Media nocte egrediar [Vulg. ingrediar] [Col. 0254A] in Aegyptum, et morietur omne primogenitum in terra Aegyptiorum, a primogenito Pharaonis, qui sedet in solio ejus, usque ad primogenitum ancillae, quae est ad molam, et omnia primogenita jumentorum. Eritque clamor magnus in universa terra Aegypti, qualis nec ante fuit, nec postea futurus est. Apud omnes autem filios Israel non mutiet canis ab homine usque ad pecus, ut sciatis quanto miraculo dividat Dominus Aegyptios, et Israel. Descendentque omnes servi tui isti ad me, et adorabunt me, dicentes: Egredere tu, et omnis populus, qui subjectus est tibi: post haec egrediemur. Et exivit a Pharaone iratus nimis. Dixit autem Dominus ad Mosen: Non audiet vos Pharao, ut multa signa fiant in terra Aegypti. Moses autem et Aaron fecerunt omnia ostenta, [Col. 0254B] quae scripta sunt, coram Pharaone; et induravit Dominus cor Pharaonis, nec dimisit filios Israel de terra sua [Vulg. tacet de terra sua].

[T. VII, B. VI, C. XVIII, Cap. XII.] Dixit quoque Dominus ad Mosen et Aaron in terra Aegypti: Mensis iste, vobis principium mensium: primus erit in mensibus anni. Loquimini ad universum coetum filiorum Israel, et dicite eis: Decima die mensis hujus tollat unusquisque agnum [c 1Kb] per familias et domos suas. Sin autem minor est numerus, ut sufficere possit ad vescendum agnum, assumet vicinum suum qui junctus est domui ejus, juxta numerum animarum quae sufficere possunt ad esum agni. Erit autem agnus absque macula, masculus, anniculus: juxta quem ritum tolletis et haedum. Et [Col. 0254C] servabitis eum usque ad quartam decimam diem mensis hujus: immolabitque eum universa multitudo filiorum Israel ad vesperum. Et sument de sanguine ejus, ac ponent super utrumque postem, et in superliminaribus domorum, in quibus comedent illum. Et edent carnes nocte illa assas igni et azymos panes cum lactucis agrestibus. Non comedetis ex eo crudum quid, nec coctum aqua, sed assum tantum igni: caput cum pedibus ejus et intestinis vorabitis. Nec remanebit quidquam ex eo usque mane, si quid residuum fuerit, igne comburetis. Sic autem comedetis illum: Renes vestros accingetis, et calceamenta habebitis in pedibus, tenentes baculos in manibus, et comedetis festinanter: est enim Phase (id est transitus) Domini. Et transibo per terram Aegypti [Col. 0254D] nocte illa, percutiamque omne primogenitum in terra Aegypti ab homine usque ad pecus, et in cunctis diis Aegypti faciam judicia, ego Dominus. Erit autem sanguis vobis in signum in aedibus in quibus eritis, et videbo sanguinem, et transibo vos, nec erit in vobis plaga disperdens quando percussero terram Aegypti. Habebitis autem hanc diem in monumentum, [Col. 0255A] et celebrabitis eam solemnem Domino in generationibus vestris cultu sempiterno. Septem diebus azyma comedetis: [a 1Kb] in die primo non erit fermentum in domibus vestris: quicumque comederit fermentatum, peribit anima illa de Israel, a primo die usque ad diem septimum. Dies prima erit sancta atque solemnis, et dies septima eadem festivitate venerabilis: nihil operis facietis in eis, exceptis his quae ad vescendum pertinent. Et observabitis azyma, in eadem enim ipsa die educam exercitum vestrum de terra Aegypti, et custodietis diem istum in generationes vestras ritu perpetuo. Primo mense, quarta decima die mensis ad vesperam, comedetis azyma usque diem vigesimam primam ejusdem mensis ad vesperam. Septem diebus fermentum non invenietur [Col. 0255B] in domibus vestris: qui comederit fermentatum, peribit anima ejus de coetu Israel; tam de advenis quam de indigenis terrae. Omne fermentatum non comedetis: in cunctis habitaculis vestris editis azyma. Vocavit autem Moses omnes seniores [h.] Israel, et dixit ad eos: Ite tollentes animal per familias vestras, et immolate Phase. Fasciculumque hyssopi tingite in sanguine qui est in limine, et aspergite ex eo superliminare, et utrumque postem: nullus vestrum egrediatur ostium domus suae usque mane. Transibit enim Dominus percutiens Aegyptios: cumque viderit sanguinem in superliminari, et in utroque poste, transcendet ostium domus, et non sinet percussorem ingredi domus vestras et laedere. Custodi verbum istud legitimum tibi et filiis tuis usque [Col. 0255C] in aeternum. Cumque introieritis terram, quam Dominus daturus est vobis ut pollicitus est, observabitis caeremonias istas. Et cum dixerint vobis filii vestri: Quae est ista religio? dicetis eis: Victima transitus Domini est, quando transivit super domos filiorum Israel in Aegypto, percutiens Aegyptios, et domos nostras liberans. Incurvatusque populus adoravit. Et egressi filii Israel fecerunt sicut praeceperat Dominus Mosi et Aaron. [10 Plaga.] Factum est autem in noctis medio, percussit Dominus omne primogenitum in terra Aegypti, a primogenito Pharaonis, qui sedebat in solio ejus, usque ad primogenitum captivae quae erat in carcere, et omne primogenitum jumentorum. Surrexitque Pharao nocte, et omnes servi ejus, cunctaque Aegyptus, et ortus est [Col. 0255D] clamor magnus in Aegypto: neque enim erat domus in qua non jaceret mortuus. Vocatisque [Vulg. add. Pharao] Mose et Aaron nocte, ait: Surgite, egredimini a populo meo, et vos, et filii Israel: ite, immolate Domino sicut dicitis. Oves vestras et armenta assumite ut petieratis, et abeuntes benedicite mihi. Urgebantque Aegyptii populum de terra exire velociter, dicentes: Omnes [Col. 0256A] moriemur. Tulit igitur populus conspersam farinam antequam fermentaretur: et ligans in palliis, posuit super humeros suos. Feceruntque filii Israel sicut praeceperat Moses: et petierunt ab Aegyptiis vasa argentea et aurea, vestemque plurimam. Dedit autem Dominus gratiam populo coram Aegyptiis, ut commodarenteis: et spoliaverunt Aegyptios. [T. VIII.] Profectique sunt filii Israel de Ramesse in Soccoth, sexcenta fere millia peditum virorum, absque parvulis, [b 1Kb] et mulieribus [h. non habet, mulieribus]. Sed et vulgus promiscuum innumerabile ascendit cum eis, oves et armenta et animantia diversi generis multa nimis. Coxeruntque farinam, quam dudum conspersam de Aegypto tulerant: et fecerunt subcinericios panes azymos: neque enim poterant fermentari, [Col. 0256B] cogentibus exire Aegyptiis, et nullam facere sinentibus moram: nec pulmenti quidquam occurrerat praeparare. [C. XVIII.] Habitatio autem filiorum Israel, qui manserunt in Aegypto, fuit quadringentorum triginta annorum. Quibus expletis, eadem die egressus est omnis exercitus Domini de terra Aegypti. Nox est ista observabilis Domini, quando eduxit eos de terra Aegypti: hanc observare debent omnes filii Israel in generationibus suis. [C. XX.] Dixitque Dominus ad Mosen et Aaron: Haec est religio Phase: Omnis alienigena non comedet ex eo. Omnis autem servus emptitius circumcidetur, et sic comedet. Advena et mercenarius non edent ex eo. In una domo comedetur, nec efferatis de carnibus ejus foras, nec os illius confringetis. Omnis coetus [Col. 0256C] filiorum Israel faciet illud. Quod si quis peregrinorum in vestram voluerit transire coloniam, et facere Phase Domino, circumcidetur prius omne masculinum ejus, et tunc rite celebrabit: eritque sicut indigena terrae: si quis autem circumcisus non fuerit, non vescetur ex eo. Eadem lex erit indigenae et colono, qui peregrinatur apud vos. Feceruntque omnes filii Israel sicut praeceperat Dominus Mosi et Aaron. Et eadem die eduxit Dominus filios Israel de terra Aegypti per turmas suas.

[T. VII, C. XXI, Cap. XIII.] Locutusque est Dominus ad Mosen, dicens: Sanctifica mihi omne primogenitum, quod aperit vulvam in filiis Israel tam de hominibus quam de jumentis: mea sunt enim omnia. Et ait Moses ad populum: Mementote diei hujus, in [Col. 0256D] qua egressi estis de Aegypto et de domo servitutis, quoniam in manu forti eduxit vos Dominus de loco isto, ut non comedatis fermentatum panem. Hodie egredimini mense novarum frugum. Cumque introduxerit te Dominus in terram Chananaei et Hetthaei et Amorrhaei et Evaei et Jebusaei, quam juravit patribus tuis, ut daret tibi terram fluentem lacte et melle, celebrabis hunc morem sacrorum mense isto. [Col. 0257A] Septem diebus vesceris azymis, et in die septimo erit solemnitas Domini. Azyma comedetis septem diebus, non apparebit apud te aliquid fermentatum, nec in cunctis finibus tuis. Narrabisque filio tuo in die illo, dicens: Hoc est quod fecit Dominus mihi, quando egressus sum de Aegypto. Et erit quasi signum in manu tua, et quasi monumentum ante oculos tuos, et ut lex Domini semper sit in ore tuo: in manu enim forti eduxit te Dominus de Aegypto. Custodies hujuscemodi cultum statuto tempore a diebus in dies. Cumque introduxerit te Dominus in terram Chananaei, sicut juravit tibi et patribus tuis, et dederit eam tibi, separabis omne, quod aperit vulvam Domino, et quod primitivum est in pecoribus tuis, quidquid habueris masculini sexus, consecrabis [Col. 0257B] Domino. Primogenitum asini mutabis ove, quod si non redemeris, interficies. Omne autem primogenitum hominis de filiis tuis, pretio redimes. Cumque interrogaverit te filius tuus cras dicens: Quid est hoc? respondebis ei: In manu forti eduxit nos Dominus de terra Aegypti de domo servitutis. Nam cum induratus esset Pharao, et nollet nos dimittere, occidit Dominus omne primogenitum in terra Aegypti, a primogenito hominis usque primogenitum jumentorum: idcirco immolo Domino omne quod aperit vulvam masculini sexus, et omnia primogenita filiorum meorum redimo. Erit igitur quasi signum in manu tua, et quasi appensum quid, ob recordationem, inter oculos tuos: eo quod in manu forti eduxit nos Dominus de Aegypto. [C. XXII.] Igitur [Col. 0257C] cum emisisset Pharao populum, non eos eduxit Deus per viam terrae Philisthiim, quae vicina est, reputans ne forte poeniteret eum, si vidisset adversum se bella consurgere, et reverteretur in Aegyptum. Sed circumcidit per viam deserti, quae est juxta mare Rubrum, et armati ascenderunt filii Israel de terra Aegypti. Tulit quoque Moses ossa Joseph secum, eo quod adjurasset filios Israel, dicens: Visitabit vos Deus, efferte ossa mea hinc vobiscum. Profectique de Soccoth castrametati sunt in Etham in extremis finibus solitudinis. [C. VIII.] Dominus autem praecedebat eos ad ostendendam viam per diem in columna nubis, et per noctem in columna ignis: ut dux esset itineris utroque tempore. Numquam defuit columna nubis per diem, nec columna [Col. 0257D] ignis per noctem, coram populo.

[C. XXIII, Cap. XIV.] Locutus est autem Dominus ad Mosen, dicens: Loquere filiis Israel: Reversi castrametentur e regione Phiahiroth, quae est inter Magdalum et mare contra Beelsephon, in conspectu ejus castra ponetis super mare. Dicturusque est Pharao super filiis Israel: Coarctati sunt in terra, conclusit eos desertum. Et indurabo cor ejus, ac persequetur vos, et glorificabor in Pharaone, et in omni exercitu ejus: scientque Aegyptii, quia ego [Col. 0258A] sum Dominus. Feceruntque ita. Et nuntiatum est regi Aegyptiorum quod fugisset populus, immutatumque est cor Pharaonis et servorum ejus super populo, et dixerunt: Quid voluimus facere, ut dimitteremus Israel, ne serviret nobis? Junxit ergo currum, et omnem populum suum assumpsit secum. Tulitque sexcentos currus electos, et quidquid in Aegypto curruum fuit, et duces totius exercitus. Induravitque Dominus cor Pharaonis regis Aegypti, et persecutus est filios Israel, at illi egressi erant in manu excelsa. Cumque persequerentur Aegyptii vestigia praecedentium, repererunt eos in castris super mare; omnis equitatus et currus Pharaonis, et universus exercitus, erant in [a 1Kb] Phiahiroth contra Beelsephon. Cumque appropinquasset Pharao, levantes [Col. 0258B] filii Israel oculos, viderunt Aegyptios post se, et timuerunt valde, clamaveruntque ad Dominum, et dixerunt ad Mosen: Forsitan non erant sepulcra in Aegypto, ideo tulisti nos, ut moreremur in solitudine? quid hoc facere voluisti, ut educeres nos ex Aegypto: Nonne iste est sermo, quem loquebamur ad te in Aegypto dicentes: Recede a nobis, et serviamus Aegyptiis? multo enim melius est servire eis, quam mori in solitudine. Et ait Moses ad populum: Nolite timere: state, et videte magnalia Domini quae facturus est hodie: Aegyptios enim, quos nunc videtis, nequaquam ultra videbitis usque in sempiternum. Dominus pugnabit pro vobis, et vos tacebitis. Dixitque Dominus ad Mosen: Quid clamas ad me? Loquere filiis Israel, ut proficiscantur. Tu autem [Col. 0258C] eleva virgam tuam, et extende manum tuum super mare, et divide illud, ut gradiantur filii Israel in medio mari per siccum. Ego autem indurabo cor Aegyptiorum, ut persequantur vos, et glorificabor in Pharaone, et in omni exercitu ejus, in curribus et in equitibus illius. Et scient Aegyptii quia ego sum Dominus, cum glorificatus fuero in Pharaone, et in curribus atque in equitibus ejus. Tollensque se angelus Dei, qui praecedebat castra Israel, abiit post eos, et cum eo pariter columna nubis, priora dimittens, post tergum stetit, inter castra Aegyptiorum et castra Israel, et erat nubes tenebrosa, et illuminans noctem, ita ut ad se invicem toto noctis tempore accedere non valerent. Cumque extendisset Moses manum super mare, abstulit illud Dominus, flante [Col. 0258D] vento vehementi et urente tota nocte, et vertit in siccum: divisaque est aqua. Et ingressi sunt filii Israel per medium maris sicci: erat enim aqua quasi murus a dextra eorum et laeva. Persequentesque Aegyptii ingressi sunt post eos, omnis equitatus Pharaonis, currus ejus et equites, per medium maris. Jamque advenerat vigilia matutina, et ecce respiciens Dominus super castra Aegyptiorum per columnam ignis et nubis, interfecit exercitum eorum, et subvertit rotas curruum, ferebanturque in [Col. 0259A] profundum. Dixerunt ergo Aegyptii: Fugiamus Israelem: Dominus enim pugnat pro eis contra nos. Et ait Dominus ad Mosen: Extende manum tuam super mare, ut revertantur aquae ad Aegyptios super currus et equites eorum. Cumque extendisset Moses manum contra mare, reversum est primo diluculo ad priorem locum: fugientibusque Aegyptiis occurrerunt aquae, et involvit eos Dominus in mediis fluctibus. Reversaeque sunt aquae, et operuerunt currus et equites cuncti exercitus Pharaonis, qui sequentes ingressi fuerant mare, ne unus quidem superfuit ex eis. Filii autem Israel perrexerunt per medium sicci maris, et aquae eis erant quasi pro muro a dextris et a sinistris: liberavitque Dominus in die illa Israel de manu Aegyptiorum. Et viderunt [Col. 0259B] Aegyptios mortuos super littus maris, et manum magnam quam exercuerat Dominus contra eos, timuitque populus Dominum, et crediderunt Domino, et Mosi servo ejus.

Tunc cecinit Moses et filii Israel carmen hoc Domino, et dixerunt:

Cantemus Domino:
   gloriose enim magnificatus est,
   equum et ascensorem dejecit in mare.
Fortitudo mea, et laus mea Dominus;
   et factus est mihi in salutem.
Iste Deus meus, et glorificabo eum:
   Deus patris mei, et exaltabo eum.
Dominus quasi vir pugnator:
    [a 1Kb] omnipotens [In h. Dominus] nomen ejus:
   [Col. 0259C] currus Pharaonis et exercitum ejus projecit in mare.
Electi principes ejus submersi sunt in mari Rubro:
   abyssi operuerunt eos:
   descenderunt in profundum quasi lapis.
Dextera tua, Domine, [b 1Kb] magnificata est in fortitudine.
   dextera tua, Domine, percussit inimicum: et in
   multitudine gloriae tuae deposuisti adversarios
    [c 1Kb] meos [h. tuos].
Misisti iram tuam, quae devoravit eos sicut stipulam:
   et in spiritu furoris tui congregatae sunt aquae.
Stetit unda fluens:
   congregatae sunt abyssi in medio mari.
Dixit inimicus: Persequar et comprehendam,
   dividam spolia, implebitur anima mea.
[Col. 0259D] Evaginabo gladium meum:
   interficiet eos manus mea.
Flavit spiritus tuus, et operuit eos mare:
   submersi sunt quasi plumbum in aquis vehementibus.
Quis similis tui in fortibus, Domine?
   [Col. 0260A] qui similis tui, magnificus in sanctitate:
   terribilis atque laudabilis, faciens mirabilia?
Extendisti manum tuam [b. Dexteram tuam],
   et devoravit eos terra.
Dux fuisti in misericordia tua
   populo quem redemisti.
Et portasti eum in fortitudine tua
   ad habitaculum sanctum tuum.
[d 1Kb] Ascenderunt populi, et irati sunt [h. Audierunt
   populi, et perturbati sunt]:
   dolores obtinuerunt habitatores Philisthiim.
Tunc conturbati sunt principes Edom,
   robustos Moab obtinuit tremor;
   obriguerunt omnes habitatores Chanaan.
Irruat super eos formido et pavor,
   [Col. 0260B] in [e 1Kb] magnitudine brachii tui.
Fiant immobiles quasi lapis,
   donec transeat populus tuus, Domine,
   donec transeat populus tuus iste, quem possedisti.
Introduces eos, et plantabis in monte haereditatis
   tuae,
   firmissimo habitaculo tuo, quod operatus es,
   Domine:
Sanctuarium [Vulg. add. tuum], Domine, quod firmaverunt manus tuae.
Dominus regnabit in aeternum et ultra.
Ingressus est enim [h. sic] equus Pharao cum curribus
   et equitibus ejus in mare:
   et reduxit super eos Dominus aquas maris.
Filii autem Israel ambulaverunt per siccum, in medio
   [Col. 0260C] ejus.
[C. XXV.] Sumpsit ergo Maria prophetis [Vulg. prophetissa] soror Aaron, tympanum in manu sua: egressaeque sunt omnes mulieres post eam cum tympanis et choris, quibus praecinebat, dicens: Cantemus Domino, gloriose enim magnificatus est, equum et ascensorem ejus dejecit in mare [T. IX, B. IX, C. XXVI.] Tulit autem Moses Israel de mari Rubro, et egressi sunt in desertum Sur: ambulaveruntque tribus diebus per solitudinem, et non inveniebant aquam. Et venerunt in Marath, nec poterant bibere aquas de Mara, eo quod essent amarae: unde et congruum loco nomen imposuit, vocans illud Mara, id est, amaritudinem. Et murmuravit populus contra Mosen, dicens, quid bibemus? At ille clamavit [Col. 0260D] ad Dominum, qui ostendit ei lignum: quod cum misisset in aquas, in dulcedinem versae sunt: ibi constituit ei praecepta, atque judicia, et ibi tentavit eum, [h.] et dixit: Si audieris vocem Domini Dei tui, et quod rectum est coram eo feceris, et obedieris mandatis ejus, custodierisque omnia praecepta [Col. 0261A] illius, cunctum languorem, quem posui in Aegypto, non inducam super te: ego enim Dominus sanator tuus. [C. XXVII.] Venerunt autem in Elim filii Israel, ubi erant duodecim fontes aquarum, et septuaginta palmae, et castrametati sunt juxta aquas.

[Cap. XVI.] Profectique sunt de Elim, et venit omnis multitudo filiorum Israel in desertum Sin, quod est inter Elim et Sinai: quinto decimo die mensis secundi, postquam egressi sunt de terra Aegypti. Et murmuravit omnis congregatio filiorum Israel contra Mosen et contra Aaron in solitudine. Dixeruntque ad eos filii Israel: Utinam mortui essemus per manum Domini in terra Aegypti, quando sedebamus super ollas carnium, et comedebamus [h.] panem in saturitate: cur eduxistis nos in desertum [Col. 0261B] istud, ut occideretis omnem multitudinem fame? Dixit autem Dominus ad Mosen: Ecce ego pluam vobis [h.] panem de coelo: egrediatur populus, et colligat quae sufficiunt per singulos dies: ut tentem eum, utrum ambulet in lege mea, an non? Die autem sexta parent quod inferant, et sit duplum quam colligere solebant per singulos dies. Dixeruntque Moses et Aaron ad omnes filios Israel: Vespere scietis quod Dominus eduxerit vos de terra Aegypti, et mane videbitis gloriam Domini: audivit enim murmur vestrum contra Dominum: nos vero quid sumus, quia mussitatis [Vulg. mussitastis] contra nos? Et ait Moses: Dabit vobis Dominus vespere carnes edere, et mane panes in saturitatem: eo quod audierit murmurationes vestras, quibus murmurati [Col. 0261C] estis contra eum, nos enim quid sumus? nec contra nos est murmur vestrum, sed contra Dominum. Dixitque Moses ad Aaron: Dic universae congregationi filiorum Israel: Accedite coram Domino. audivit enim murmur vestrum. Cumque loqueretur Aaron ad omnem coetum filiorum Israel, respexerunt ad solitudinem, et ecce gloria Domini apparuit in nube. [C. XXVIII.] Locutus est autem Dominus ad Mosen, dicens: Audivi murmurationes filiorum Israel, loquere ad eos: Vespere comeditis carnes, et mane saturabimini [h.] pane: scietisque quod sim [Vulg. ego sum] Dominus Deus vester. Factum est ergo vespere, et ascendens coturnix operuit castra; mane quoque ros jacuit per circuitum castrorum. Cumque operuisset superficiem terrae, apparuit in [Col. 0261D] solitudine minutum, et quasi pilo tunsum, in similitudinem pruinae super terram. Quod cum vidissent filii Israel, dixerunt ad invicem, MANHU? quod significat: Quid est hoc? ignorabant enim quid esset. Quibus ait Moses: Iste est panis, quem dedit Dominus vobis ad vescendum. Hic est sermo, quem praecepit Dominus: Colligat unusquisque ex eo quantum sufficiat ad vescendum: gomor per singula capita, juxta numerum animarum vestrarum quae habitant in tabernaculo, sic tolletis. Feceruntque ita filii Israel; et collegerunt alius plus, alius minus. Et mensi sunt ad mensuram gomor: nec qui plus collegerat, habuit amplius: nec qui minus paraverat, reperit minus: sed singuli juxta id quod edere poterant, [Col. 0262A] congregaverunt. Dixitque Moses ad eos: Nullus relinquat ex eo in mane. Qui non audierunt eum, sed dimiserunt quidam ex eis usque mane, et scatere coepit vermibus, atque computruit, et iratus est contra eos Moses. Colligebant autem mane singuli, quantum sufficere poterat ad vescendum, cumque incaluisset sol, liquefiebat. In die vero sexta collegerunt cibos duplices, id est, duo gomor per singulos homines: venerunt autem omnes principes multitudinis, et narraverunt Mosi. Qui ait eis: Hoc est quod locutus est Dominus: Requies sabbati sanctificata erit Domino cras: quodcumque operandum est, facite, et quae coquenda sunt, coquite; quidquid autem reliquum fuerit, reponite usque in mane. Feceruntque ita ut praeceperat Moses, et non computruit, [Col. 0262B] neque vermis inventus est in eo. Dixitque Moses: Comedite illud hodie, quia sabbatum est Domini: non invenietur hodie in agro. Sex diebus colligite, in die autem septimo sabbatum est [Vulg. add. Domini], idcirco non invenietur. Venit septima dies, et egressi de populo, ut colligerent, non invenerunt. Dixit autem Dominus ad Mosen: Usquequo non vultis custodire mandata mea, et legem meam? Videte quod Dominus dederit vobis sabbatum, et propter hoc die sexta tribuerit vobis cibos duplices: maneat unusquisque apud semetipsum, nullus egrediatur de loco suo die septimo. Et sabbatizavit populus die septimo. Appellavitque domus Israel nomen ejus MAN: quod erat quasi semen coriandri album, gustusque ejus quasi similae cum melle. Dixit [Col. 0262C] autem Moses: Iste est sermo, quem praecepit Dominus: Imple gomor ex eo, et custodiatur in futuras retro [h. non habet retro] generationes, ut noverint panem, quo alui vos in solitudine, quando educti estis de terra Aegypti. Dixitque Moses ad Aaron: Sume vas unum, et mitte ibi MAN, quantum potest capere gomor, et repone coram Domino, ad servandum in generationes vestras, sicut praecepit Dominus Mosi. Posuitque illud Aaron in tabenaculo reservandum. [C. XXIX.] Filii autem Israel comederunt MAN quadraginta annis, donec venirent in terram habitabilem hoc cibo aliti sunt, usquequo tangerent fines terrae Chanaan. Gomor autem decima pars est [h.] Epha.

[T. X, B. X, C. XXX, Cap. XVII.] Igitur profecta [Col. 0262D] omnis multitudo filiorum Israel de deserto Sin per mansiones suas, juxta sermonem Domini, castrametati sunt in Raphidim, ubi non erat aqua ad bibendum populo. Qui jurgatus contra Mosen, ait: Da nobis aquam, ut bibamus. Quibus respondit Moses: Quid jurgamini contra me? cur tentatis Dominum? Sitivit ergo populus ibi pro aquae penuria, et murmuravit contra Mosen, dicens: Cur nos exire fecisti de Aegypto, ut occideres et nos, et liberos nostros, ac jumenta siti? Clamavit autem Moses ad Dominum, dicens: Quid faciam populo huic? adhuc pauxillum et lapidabit me. Ait Dominus ad Mosen: Antecede populum, et sume tecum de senioribus Israel: et virgam, qua percussisti fluvium, tolle in [Col. 0263A] manu tua, et vade. En ego stabo coram te ibi, supra petram Horeb, percutiesque petram, et exibit ex ea aqua, ut bibat populus. Fecit Moses ita coram senioribus Israel: et vocavit nomen illius loci, Tentatio, [h] et lis, propter jurgium filiorum Israel, et quia tentaverunt Dominum, dicentes: Est ne Dominus in nobis, an non? [C. XXXI.] Venit autem Amalech: et pugnabat contra Israel in Raphidim. Dixitque Moses ad Josue: Elige viros, et egressus, pugna contra Amalech: cras ego stabo in vertice collis, habens virgam Dei in manu mea: Fecit Josue ut locutus ei erat Moses, et pugnavit contra Amalech: Moses autem et Aaron et Hur ascenderunt super verticem collis. Cumque levaret Moses manus, vincebat Israel: sin autem paululum remisisset, superabat [Col. 0263B] Amalech. Manus autem Mosi erant graves: sumentes igitur lapidem, posuerunt super eum, in quo sedit: Aaron autem et Hur sustentabant manus ejus ex utraque parte. Et factum est ut manus ipsius non lassarentur usque ad occasum solis. Fugavitque Josue Amalech et populum ejus in ore gladii. Dixit autem Dominus ad Mosen: Scribe hoc ob monimentum in libro, et trade auribus Josue: delebo enim memoriam Amalech sub coelo: Aedificavitque Moses altare: et vocavit nomen ejus, Dominus exaltatio mea, dicens: Quia manus super solium [Vulg. solii] Domini, bellum Domini erit contra Amalech, a generatione in generationem.

[C. XXXII, Cap. XVIII.] Cumque audisset Jethro, sacerdos Madian, cognatus Mosi, omnia quae fecerat [Col. 0263C] Deus Mosi, et Israeli populo suo, eo quod adduxisset Dominus Israel de Aegypto: tulit Sephoram uxorem Mosi quam remiserat, et duos filios ejus, quorum unus vocabatur Gersom, dicente patre: Advena fui in terra aliena. Alter vero Eliezer: Deus enim, ait, patris mei adjutor meus, et eruit me de gladio Pharaonis. Venit ergo Jethro cognatus Mosi, et filii ejus, et uxor ejus, ad Mosen in desertum, ubi erat castrametatus juxta montem Dei. Et mandavit Mosi, dicens: Ego cognatus tuus Jethro venio ad te, et uxor tua, et duo filii tui cum ea. Qui egressus in occursum cognati sui, adoravit, et osculatus est eum, salutaveruntque se mutuo verbis pacificis. Cumque intrasset tabernaculum, narravit Moses cognato suo cuncta quae fecerat Dominus Pharaoni, et Aegyptiis [Col. 0263D] propter Israel, universum laborem, qui accidisset eis in itinere, quo [Vulg. et quod] liberaverat eos Dominus. Laetatusque est Jethro super omnibus bonis, quae fecerat Dominus Israeli, eo quod eruisset eum de manu Aegyptiorum, et ait: Benedictus Dominus, qui liberavit vos de manu Aegyptiorum, et de manu Pharaonis, qui eruit populum suum de manu Aegypti. Nunc cognovi, quia magnus Dominus super omnes deos: eo quod superbe egerint contra illos. Obtulit ergo cognatus Mosi holocausta et hostias [a 1Kb] Deo: veneruntque Aaron et omnes seniores Israel, ut comederent panem cum eo coram Deo. [Col. 0264A] [C. XXXIII.] Altera autem die sedit Moses, ut judicaret populum, qui assistebat Mosi de mane usque ad vesperam. Quod cum vidisset cognatus ejus, omnia scilicet quae agebat in populo, ait: Quid est hoc quod facis in plebe? cur solus sedes, et omnis populus praestolatur de mane usque ad vesperam? Cui respondit Moses: Venit ad me populus quaerens sententiam Dei. Cumque acciderit eis aliqua disceptatio, veniunt ad me ut judicem inter eos, et ostendam praecepta Dei et leges ejus. At ille: Non bonam, inquit, rem facis: stulto labore consumeris et tu et populus iste qui tecum est: ultra vires tuas est negotium, solus illud non poteris sustinere. Sed audi verba mea atque consilia, et erit Deus tecum. Esto tu populo in his quae ad Deum pertinent, ut referas [Col. 0264B] quae dicuntur ad eum: ostendasque populo caeremonias et ritum colendi, viamque per quam ingredi debeant, et opus quod facere [Vulg. add. debeant]. Provide autem de omni plebe viros potentes, et timentes Deum, in quibus sit veritas, et qui oderint avaritiam, et constitue ex eis tribunos, et centuriones, et quinquagenarios, et decanos, qui judicent populum omni tempore: quidquid autem majus fuerit, referant ad te, et ipsi minora tantummodo judicent, leviusque tibi sit, partito in alios onere. Si hoc feceris, implebis imperium Dei, et praecepta ejus poteris sustentare: et omnis hic populus revertetur cum pace ad loca sua. Quibus auditis, Moses fecit omnia quae ille suggesserat. Et, electis viris strenuis de cuncto Israel, constituit eos principes populi, tribunos, e [Col. 0264C] centuriones, et quinquagenarios, et decanos. Qui judicabant plebem omni tempore: quidquid autem gravius erat, referebant ad eum, faciliora tantummodo judicantes. Dimisitque cognatum [Vulg. add. suum], qui reversus abiit in terram suam.

[T. XI, B. XI, C. XXXIV, Cap. XIX.] Mense tertio egressionis [h.] filiorum Israel de terra Aegypti, in die hac venerunt in solitudinem Sinai. Nam profecti de Raphidim, et pervenientes usque in desertum Sinai, castrametati sunt in eodem loco, ibique Israel fixit tentoria e regione montis. Moses autem ascendit ad Deum, vocavitque eum Dominus de monte, et ait: Haec dices domui Jacob, et annuntiabis filiis Israel: Vos ipsi vidistis quae fecerim Aegyptiis, quomodo portaverim vos super alas aquilarum, [Col. 0264D] et assumpserim mihi. Si ergo audieritis vocem meam, et custodieritis pactum meum, eritis mihi in peculium de cunctis populis: mea est enim omnis terra. Et vos eritis mihi in regnum sacerdotale, et gens sancta. Haec sunt verba quae loqueris ad filios Israel. Venit Moses: et convocatis majoribus natu populi, exposuit omnes sermones, quos mandaverat Dominus. Responditque universus populus simul: Cuncta quae locutus est Dominus, faciemus. Cumque retulisset Moses verba populi ad Dominum, ait ei Dominus; Jam nunc veniam ad te in caligine nubis, ut audiat me populus loquentem ad te, et credat [Col. 0265A] tibi in perpetuum. [C. XXXV.] Nuntiavit ergo Moses verba populi ad Dominum. Qui dixit ei: Vade ad populum: et sanctifica illos, hodie et cras, laventque vestimenta sua. Et sint parati in diem tertium: in die enim tertio descendet Dominus coram omni plebe super montem Sinai. Constituesque terminos populo per circuitum, et dices [Vulg. ad. ad eos]: Cavete, ne ascendatis in montem, nec tangatis fines illius: omnis qui tetigerit montem, morte morietur. Manus non tanget eum, sed lapidibus opprimetur [h. Aliter, manus non tangat eum, quia si tetigerit, lapidibus opprimetur], aut confodietur jaculis: sive jumentum fuerit, sive homo, non vivet. Cum coeperit clangere buccina, tunc ascendant in montem. Descenditque Moses de monte ad populum, [Col. 0265B] et sanctificavit eum. Cumque lavissent vestimenta sua, ait ad eos: Estote parati in diem tertium, ne appropinquetis uxoribus vestris. Jam advenerat tertius dies, et mane inclaruerat: et ecce coeperunt audiri tonitrua, ac micare fulgura, et nubes densissima operire montem, clangorque buccinae vehementius perstrepebat: timuitque omnis [Vulg. tac. omnis] populus, qui erat in castris. Cumque eduxisset eos Moses in occursum Dei de loco castrorum, steterunt ad radices montis. Totus [Vulg. Tunc] autem mons Sinai fumabat, eo quod descendisset Dominus super eum in igne, et ascenderet fumus ex eo quasi de fornace: eratque mons omnis terribilis. Et sonitus buccinae paulatim crescebat in majus, et prolixius tendebatur. Moses loquebatur, et Deus respondebat [Col. 0265C] ei. Descenditque Dominus super montem Sinai in ipso montis vertice, et vocavit Mosen in cacumen ejus. Quo cum ascendisset, dixit ad eum: Descende, et contestare populum, ne forte velint transcendere terminos ad videndum Dominum: et pereat ex eis plurima multitudo. Sacerdotes quoque, qui accedunt ad Dominum, sanctificentur, ne percutiat eos. Dixitque Moses ad Dominum: Non poterit vulgus ascendere in montem Sinai: tu enim testificatus es, et jussisti: Pone terminos circa montem, et sanctifica illum. [C. XXXVI.] Cui ait Dominus: Vade, descende: ascendesque tu, et Aaron tecum: sacerdotes autem et populus ne transeant terminos, nec ascendant ad Dominum, ne forte interficiat illos. Descenditque Moses ad populum, et omnia narravit eis.

[Col. 0265D] [C. XXXVII, Cap. XX.] Locutusque est Deus cunctos sermones hos: [1 Praeceptum] Ego sum Dominus Deus tuus, qui eduxi te de terra Aegypti, de domo servitutis. [2 Praec.] Non habebis deos alienos coram me. Non facies tibi sculptile, neque omnem similitudinem, quae est in coelo desuper, et quae in terra deorsum, nec eorum quae sunt in aquis sub terra. Non adorabis ea, neque coles; ego enim sum Dominus Deus tuus fortis, zelotes, visitans iniquitatem patrum in filios, in tertiam et quartam generationem [Col. 0266A] eorum qui oderunt me: et faciens misericordiam in millia his qui diligunt me, et custodiunt praecepta mea. [3 Praec.] Non assumes nomen Domini Dei tui in vanum: nec enim habebit insontem Dominus eum qui assumpserit nomen Domini Dei sui frustra. [4 Praec.] Memento, ut diem sabbati sanctifices. Sex diebus operaberis, et facies omnia opera tua. Septimo autem die sabbatum Domini Dei tui: non facies in eo omne opus, tu, et filius tuus et filia tua, servus tuus et ancilla tua, jumentum tuum, et advena, qui est intra portas tuas. Sex enim diebus fecit Dominus coelum et terram, et mare, et omnia quae in eis sunt, et requievit in die septimo: idcirco benedixit Dominus diem sabbati et sanctificavit eum. [5 Praec.] Honora patrem tuum et matrem tuam, ut [Col. 0266B] sis longaevus super terram, quam Dominus Deus tuus dabit tibi. [6 P.] Non occides. [7 P.] Non moechaberis. [8 P.] Non furtum facies. [9 P.] Non loqueris contra proximum tuum falsum testimonium. [10 P.] Non concupisces domum proximi tui: nec desiderabis uxorem ejus: non servum, non ancillam, non bovem, non asinum, nec omnia quae illius sunt. [C. XXXVIII.] Cunctus autem populus videbat voces et lampades, et sonitum buccinae, montemque fumantem; et perterriti ac pavore concussi, steterunt procul, dicentes Mosi: Loquere tu nobis, et audiemus: non loquatur nobis Dominus, ne forte moriamur. Et ait Moses ad populum: Nolite timere, ut enim probaret vos venit Deus, et ut terror illius esset in vobis, et non peccaretis. Stetitque populus [Col. 0266C] de longe. [T. XII, C. XXXIX.] Moses autem accessit ad caliginem in qua erat Deus. Dixit praeterea Dominus ad Mosen: Haec dices filiis Israel: Vos vidistis quod de coelo locutus sim vobis. Non facietis [a 1Kb] mecum deos argenteos, nec deos aureos facietis vobis. Altare de terra facietis mihi, et offeretis super eo holocausta et pacifica vestra, oves vestras et boves, in omni loco in quo memoria fuerit nominis mei, veniam ad te, et benedicam tibi. Quod si altare lapideum feceris mihi, non aedificabis illud de sectis lapidibus: si enim levaveris cultrum tuum [Vulg. tac. tuum] super eum, polluetur. Non ascendes per gradus ad altare meum, ne reveletur turpitudo tua [h. super illud].

[C. XL, Cap. XXI.] Haec sunt judicia quae propones [Col. 0266D] eis. Si emeris servum Hebraeum, sex annis serviet tibi: in septimo egredietur liber gratis. Cum quali veste intraverit, cum tuli exeat: si habens uxorem, et uxor egredietur simul. Sin autem dominus dederit illi uxorem, et peperit filios et filias: mulier et liberi ejus erunt domini sui, ipse vero exibit cum vestitu suo. Quod si dixerit servus: Diligo dominum meum et uxorem ac liberos, non egrediar liber: offeret eum dominus diis, et applicabitur ad ostium et postes, perforabitque aurem ejus subula, [Col. 0267A] et erit ei servus [a 1Kb] in saeculum. [C. XLI.] Et si vendiderit filiam ejus in famulam, non egredietur sicut ancillae exire consueverunt. Si displicuerit oculis domini sui, cui tradita fuerit, dimittet eam: populo autem alieno vendendi non habebit potestatem, si spreverit eam. Sin autem filio suo desponderit eam, juxta morem filiarum faciet illi. Quod si alteram ei acceperit, providebit puellae nuptias, et vestimenta, et pretium pudicitiae non negabit. Si tria ista non fecerit, egredietur gratis absque pecunia. [C. XLII.] Qui percusserit hominem volens occidere, morte moriatur. Qui autem non est insidiatus, sed Deus illum tradidit in manus ejus: constituam tibi locum quo fugere debeat. [C. XLIII.] Si quis industria occiderit proximum suum, et per insidias: ab altari meo evelles [Col. 0267B] eum, ut moriatur. [C. XLIV.] Qui percusserit patrem suum et matrem, morte moriatur. [C. XLV.] Qui furatus fuerit hominem, et vendiderit eum, convictus noxae morte moriatur. [C. XLVI.] Qui maledixerit patri suo et matri, morte moriatur. [C. XLVII.] Si rixati fuerint viri, et percusserit alter proximum suum lapide vel pugno, et ille mortuus non fuerit, sed jacuerit in lectulo: si surrexerit, et ambulaverit foris super baculum suum, innocens erit qui percusserit: ita tamen ut operas ejus et impensas in medicos restituat. [C. XLVIII.] Qui percusserit servum suum vel ancillam virga, et [b 1Kb] mortuus fuerit in manibus ejus, criminis reus erit. Sin autem uno die supervixerit vel duobus, non subjacebit poenae, quia pecunia illius est. [C. XLIX.] Si rixati fuerint viri, [Col. 0267C] et percusserit quis mulierem praegnantem, et abortivum quidem fecerit, sed ipsa vixerit: subjacebit damno quantum expetierit maritus mulieris, et arbitri judicarint. [C. L.] Sin autem mors ejus fuerit subsecuta, reddet animam pro anima, oculum pro oculo, dentem pro dente, manum pro manu, pedem pro pede, adustionem pro adustione, vulnus pro vulnere, livorem pro livore. [C. LI.] Si percusserit quispiam oculum servi sui aut ancillae, et luscos eos fecerit, dimittet eos liberos pro oculo quem eruit. Dentem quoque si excusserit servo vel ancillae suae, similiter eos dimittet liber. [C. LII.] Si bos cornu petierit [Vulg. percusserit] virum aut mulierem, et mortui fuerint, lapidibus obruetur: et non comedentur carnes ejus, dominusque bovis innocens erit. [Col. 0267D] Quod si bos cornupeta fuerit ab heri et nudiustertius, et contestati sunt dominum ejus, nec recluserit eum, [Col. 0268A] occideritque virum aut mulierem: bos lapidibus obruetur, et dominum illius occident. Quod si pretium ei fuerit impositum, dabit pro anima sua quidquid fuerit postulatus. Filium quoque et filiam si cornu percusserit, simili sententiae subjacebit. Si servum ancillamque invaserit, triginta siclos argenti dabit domino, bos vero lapidibus opprimetur. [C. LIII.] Si quis aperuerit cisternam, et foderit, et non operuerit eam, cecideritque bos vel asinus in eam, dominus cisternae reddet pretium jumentorum: quod autem mortuum est, ipsius erit. [C. LIV.] Si bos alienus bovem alterius vulneraverit, et ille mortuus fuerit: vendent bovem vivum, et divident pretium, cadaver autem mortui inter se dispertient. Si autem sciebat quod bos cornupeta esset ab heri et nudiustertius, [Col. 0268B] et non custodivit eum dominus suus: reddet bovem pro bove, et cadaver integrum accipiet.

[C. LV, Cap. XXII.] Si quis furatus fuerit bovem, aut ovem, et occiderit, vel vendiderit: quinque boves pro uno bove restituet, et quatuor oves pro una ove. [C. LVI.] Si effringens fur domum, sive suffodiens fuerit inventus, et accepto vulnere, mortuus fuerit: percussor non erit reus sanguinis. Quod si, orto sole, hoc fecerit, homicidium perpetravit, et ipse morietur. Si non habuerit quod pro furto reddat, [Vulg. add. ipse] venumdabitur. Si inventum fuerit apud eum quod furatus est, vivens, sive bos, sive asinus, sive ovis: duplum restituet. [C. LVII.] Si laeserit quispiam agrum vel vineam: et dimiserit jumentum suum, ut depascatur aliena: quidquid optimum [Col. 0268C] habuerit in agro suo, vel in vinea, pro damni aestimatione restituet. [C. LVIII.] Si egressus ignis invenerit [c 1Kb] spinas, et comprehenderit acervos frugum, sive stantes segetes in agris, reddet damnum qui ignem succenderit. [C. LIX.] Si quis commendaverit amico pecuniam, aut vas in custodiam, et ab eo qui susceperat, furto ablata fuerint: si invenitur fur, duplum reddet. Si latet fur, dominus domus applicabitur ad deos, et jurabit quod non extenderit manum in rem proximi sui, ad perpetrandam fraudem, tam in bove, quam in asino, et ove ac vestimento; et quidquid damni inferre potest: ad deos utriusque causa perveniet, et si illi judicaverint, duplum restituet proximo suo. [C. LX.] Si quis commendaverit proximo suo asinum, bovem, ovem, et [Col. 0268D] omne jumentum, ad custodiam, et mortuum fuerit, aut debilitatum, vel captum ab hostibus, nullusque [Col. 0269A] hoc viderit: jusjurandum erit in medio, quod non extenderit manum ad rem proximi sui: suscipietque dominus juramentum, et ille reddere non cogetur. Quod si furto ablatum fuerit, restituet damnum domino. Si comestum a bestia, [a 3Kb] proferat ad eum quod occisum est, et non restituet. [C. LXI.] Qui a proximo suo quidquam horum mutuo postulaverit, et debilitatum aut mortuum fuerit, domino non praesente, reddere compelletur. Quod si in praesentiarum fuerit dominus, non restituet, maxime si conductum venerat pro mercede operis sui. [C. LXII] Si seduxerit quis virginem necdum desponsatam, dormieritque cum ea: dotabit eam, et habebit eam uxorem. Si pater virginis dare noluerit, reddet pecuniam juxta modum dotis, quam virgines accipere consuerunt. [Col. 0269B] [C. LXIII.] Maleficos non patieris vivere. [C. LXIV.] Qui coierit cum jumento, morte moriatur. [C. LXV.] Qui immolat diis, occidetur, praeterquam Domino soli. [C. LXVI.] Advenam non contristabis, neque affliges eum: advenae enim et ipsi fuistis in terra Aegypti. [C. LXVII.] Viduae et pupillo non nocebitis. Si laeseritis eos, vociferabuntur ad me, et ego audiam clamorem eorum, et indignabitur furor meus, percutiamque vos gladio, et erunt uxores vestrae viduae, et filii vestri pupilli. [C. LVIII.] Si pecuniam mutuam dederis populo meo pauperi, qui habitat tecum, non urgebis eum quasi exactor, nec usuris opprimes. Si pignus a proximo tuo acceperis vestimentum, ante solis occasum reddes ei. Ipsum enim est solum quo operitur, indumentum carnis [Col. 0269C] ejus, nec habet aliud in quo dormiat; si clamaverit [h. Et erit, si clamaverit] ad me, exaudiam eum, quia misericors sum. [C. LXIX.] Diis non detrahes, et principi populi tui non maledices. [C. LXX.] Decimas tuas et primitias tuas non tardabis offerre. [C. LXXI.] Primogenitum filiorum tuorum dabis mihi. De bobus quoque, et ovibus similiter facies: septem diebus sit cum matre sua, die octava reddes illum mihi. [C. LXXII.] Viri sancti eritis mihi. Carnem, quae a bestiis fuerit praegustata, non comedetis, sed projicietis canibus.

[Col. 0270A] [C. LXXIII, Cap. XXIII.] Non suspicies vocem mendacii. [C. LXXIV.] Nec junges manum tuam, ut pro impio dicas falsum testimonium. [C. LXXV.] Non sequeris turbam ad faciendum malum: [C. LXXVI.] Nec in judicio, plurimorum acquiesces sententiae, ut a vero devies. [C. LXXVII.] Pauperis quoque non misereberis in [b 1Kb] negotio. [C. LXXVIII.] Si occurreris bovi inimici tui, aut asino erranti, reduc ad eum. [C. LXXIX.] Si videris asinum odientis te jacere sub onere, non pertransibis, sed sublevabis cum eo. [C. LXXX.] [c 1Kb] Non declinabis in judicio pauperis. [C. LXXXI.] Mendacium fugies. [C. LXXXII.] Insontem et justum non occides: quia aversor impium. [C. LXXXIII.] Nec accipies munera, quae excaecant etiam prudentes, et subvertunt verba justorum. [C. [Col. 0270B] LXXXIV.] Peregrino molestus non eris: scitis enim advenarum animas, quia et ipsi peregrini fuistis in terra Aegypti. [B. XII.] Sex annis seminabis terram tuam, et congregabis fruges ejus. Anno autem septimo dimittes eam, et requiescere facies, ut comedant pauperes populi tui, et quidquid reliquum fuerit, edant bestiae agri; ita facies in vinea et in oliveto tuo. [C. LXXXV.] Sex diebus operaberis: septima die cessabis, ut requiescat bos et asinus tuus, et refrigeretur filius ancillae tuae, et advena. [C. LXXXVI.] Omnia quae dixi vobis, custodite. Et per nomen aeternorum deorum non jurabitis, neque audietur ex ore vestro. [C. LXXXVII.] Tribus vicibus per singulos annos mihi festa celebrabitis. [C. LXXXVIII.] Solemnitatem azymorum custodies. Septem diebus comedes [Col. 0270C] azyma, sicut praecepi tibi, tempore mensis novorum quando egressus es de Aegypto. [C. LXXXIX.] Non apparebis in conspectu meo vacuus. Et solemnitatem messis primitivorum operis tui, quaecumque seminaveris in agro. Solemnitatem quoque in exitu anni, quando congregaveris omnes fruges tuas de agro. [C. XC.] Ter in anno apparebit omne masculinum tuum coram Domino Deo [Vulg. add. tuo]. Non immolabis super fermento sanguinem victimae meae, nec remanebit adeps solemnitatis meae usque mane. [C. XCI.] Primitias frugum terrae tuae deferes in [Col. 0271A] domum Domini Dei tui. [C. XCII.] Non coques haedum in lacte matris suae. [C. XCIII.] Ecce ego mittam angelum, qui praecedat te, et custodiat in via, et introducat ad locum quem paravi. Observa cum, et audi vocem ejus, nec contemnendum putes, quia non dimittet cum peccaveritis, et est nomen meum in illo. [C. XCIV.] Quod si audieris vocem ejus, et feceris omnia quae loquor, inimicus ero inimicis tuis, et affligam affligentes te. Praecedetque te angelus meus, et introducet te ad Amorrhaeum, et Hetthaeum, et Pherezaeum, Chananaeumque, et Hevaeum, et Jebusaeum, quos ego conteram. [C. XCV.] Non adorabis deos eorum, nec coles eos: non facies opera eorum sed destrues eos, et confringes statuas eorum. Servietisque Domino Deo vestro, ut benedicam pani tuo [Col. 0271B] et aquis, et auferam infirmitatem de medio tui. Non erit infecunda nec sterilis in terra tua: numerum dierum tuorum implebo. [C. XCVI.] Terrorem meum mittam in praecursum tuum, et occidam omnem populum, ad quem ingredieris, cunctorumque inimicorum tuorum coram te terga vertam, emittens crabrones prius, qui fugabunt Hevaeum, et Chananaeum, et Hetthaeum, antequam introeas. Non ejiciam eos a facie tua anno uno, ne terra in solitudinem redigatur, et crescant contra te bestiae. Paulatim expellam eos de conspectu tuo, donec augearis, et possideas terram. Ponam autem terminos tuos a mari Rubro usque ad mare [a 4Kb] Philistinorum, et a deserto usque ad fluvium: tradam in manibus vestris habitatores terrae, et ejiciam eos de conspectu vestro. Non inibis [Col. 0271C] cum eis foedus, nec cum diis eorum. Non habitent in terra tua, ne forte peccare te faciant in me, si servieris diis eorum: quod tibi certe erit in scandalum.

[C. XCVII, Cap. XXIV.] Mosi quoque dixit: Ascende ad Dominum tu, et Aaron, Nadab, et Abiu, et septuaginta seniores ex Israel, et adorabitis procul. Solusque Moses ascendet ad Dominum, et illi non appropinquabunt: nec populus ascendet cum eo. [T. XIII, B. XIII.] Venit ergo Moses, et narravit plebi omnia verba Domini atque judicia: responditque cunctus populus una voce: Omnia verba Domini, quae locutus est, faciemus. [C. XCVIII.] Scripsit autem Moses universos sermones Domini, et mane consurgens aedificavit altare ad radices montis, [Col. 0271D] et duodecim titulos per duodecim tribus Israel. Misitque juvenes de filiis Israel, et obtulerunt holocausta, immolaveruntque victimas pacificas Domino, vitulos. Tulit itaque Moses dimidiam partem sanguinis, et misit in crateras: partem autem residuam fudit super altare. Assumensque volumen foederis, [Col. 0272A] legit, audiente populo, qui dixerunt: Omnia quae locutus est Dominus, faciemus, et erimus obedientes. Ille vero sumptum sanguinem respersit in populum, et ait: Hic est sanguis foederis, quod pepigit Dominus vobiscum super cunctis sermonibus his. [C. XCIX.] Ascenderuntque Moses et Aaron, Nadab et Abiu, et septuaginta de senibus Israel. [C. C.] Et viderunt Deum Israel, et sub pedibus ejus quasi opus lapidis sapphirini, et quasi coelum, cum serenum est. Nec super eos qui procul recesserant de filiis Israel, misit manum suam, videruntque Deum, et comederunt, ac biberunt. [C. CI.] Dixit autem Dominus ad Mosen: Ascende ad me in montem, et esto ibi: daboque tibi tabulas lapideas, et legem ac mandata, quae scripsi, ut doceas eos. Surrexerunt Moses et [Col. 0272B] Josue minister ejus: ascendensque Moses in montem Dei, senioribus ait: Exspectate his donec revertamur ad vos. Habetis Aaron et Hur vobiscum; si quid natum fuerit quaestionis, referetis ad eos. Cumque ascendisset Moses, operuit nubes montem, et habitavit gloria Domini super Sinai, tegens illum nube sex diebus. [C. CII.] Septimo autem die vocavit eum [Vulg. add. Dominus] de medio caliginis. Erat autem species gloriae Domini, quasi ignis ardens super verticem montis, in conspectu filiorum Israel. Ingressusque Moses medium nebulae ascendit in montem: et fuit ibi quadraginta diebus, et quadraginta noctibus.

[C. CIII, Cap. XXV.] Locutusque est Dominus ad Mosen, dicens: Loquere filiis Israel, ut tollant mihi [Col. 0272C] primitias [h. oblationes], ab omni homine qui [b 1Kb] offeret ultroneus, accipietis eas. [C. CIV.] Haec sunt autem quae accipere debetis: Aurum, et argentum, et aes, hyacinthum et purpuram, coccumque bis tinctum, et byssum, pilos caprarum, et pelles arietum rubricatas, pellesque ianthinas, et ligna settim, oleum ad luminaria concinnanda [h. non habet, concinnanda]: aromata in unguentum, et thymiamata boni odoris: lapides onychinos et gemmas ad ornandum Ephod ac Rationale. Facientque mihi sanctuarium, et habitabo in medio eorum: juxta omnem similitudinem tabernaculi quod ostendam tibi, et omnium vasorum in cultum ejus: sicque facietis illud: [C. CV.] Arcam de lignis settim compingite, cujus longitudo habeat duos semis cubitos: [Col. 0272D] latitudo cubitum et dimidium: altitudo cubitum similiter ac semissem. Et deaurabis eam auro mundissimo intus et foris: faciesque supra coronam auream per circuitum, et quatuor circulos aureos, quos pones per quatuor arcae angulos; duo circuli sint in latere uno, et duo in altero. Facies quoque vectes de [Col. 0273A] lignis settim, et operies eos auro. Inducesque per circulos qui sunt in arcae lateribus, ut portetur in eis, qui semper erunt in circulis, nec umquam extrahentur ab eis. Ponesque in arca testificationem quam dabo tibi. Facies et propitiatorium de auro mundissimo, duos cubitos et dimidium tenebit longitudo ejus: semissem et cubitum latitudo. Duos quoque Cherubim aureos et productiles facies, ex utraque parte oraculi. [a 1Kb] Cherub unus sit in latere uno, et alter in altero. Utrumque latus propitiatorii tegant, expandentes alas et operientes oraculum, respiciantque se mutuo versis vultibus in propitiatorium quo operienda est arca, in qua pones testimonium quod dabo tibi. Inde praecipiam, et loquar ad te super propitiatorio [b 1Kb] scilicet, ac medio duorum Cherubim, [Col. 0273B] qui erunt super arcam testimonii, cuncta quae mandabo per te filiis Israel. Facies et mensam de lignis settim, habentem duos cubitos longitudinis, et in latitudine cubitum, et in altitudine cubitum ac semissem. Et inaurabis eam auro purissimo, faciesque illi labium aureum per circuitum, et ipsi labio coronam interrasilem altam quatuor digitis, et [c 1Kb] super illam, alteram coronam [h. non habet haec] aureolam. Quatuor quoque circulos aureos praeparabis, et pones eos in quatuor angulis ejusdem mensae per singulos pedes. Subter coronam erunt circuli aurei, ut mittantur vectes per eos, et possit mensa portari. Ipsos quoque vectes facies de lignis settim, et circumdabis auro ad subvehendam mensam. Et parabis acetabula, ac phialas, thuribula, et ciathos, in quibus offerenda [Col. 0273C] sunt libamina, ex auro purissimo. Et pones super mensam panes propositionis in conspectu meo semper. Facies et candelabrum ductile de auro mundissimo, hastile ejus, et calamos, scyphos, et sphaerulas, ac lilia, ipso procedentia. Sex calami egredientur de lateribus, tres ex uno latere, et tres ex altero. Tres scyphi quasi in nucis modum per calamos singulos, sphaerulaque simul et lilium, et tres similiter scyphi instar nucis in calamo altero, sphaerulaque simul et lilium. Hoc erit opus sex calamorum, qui producendi sunt de hastili: in ipso autem candelabro erunt quatuor scyphi in nucis modum, sphaerulaeque per singulos, et lilia. Sphaerula sub duobus calamis per tria loca, qui simul sex fiunt, procedentes de hastili uno. Et sphaerulae igitur [Col. 0273D] et calami ex ipso erunt, universa ductilia de auro purissimo. Facies et lucernas septem, et pones eas super candelabrum, ut luceant ex adverso. Emunctoria quoque, et ubi quae emuncta sunt exstinguantur, fiant de auro purissimo. Omne [Col. 0274A] pondus candelabri cum universis vasis suis habebit talentum auri mundissimi. Inspice, et fac secundum exemplar quod tibi in monte monstratum est.

[Cap. XXVI.] Tabernaculum vero [d 1Kb] ita facies: Decem cortinas de bysso retorta, et hyacintho, ac purpura, coccoque bis tincto, variatas opere plumario facies. Longitudo cortinae unius habebit viginti octo cubitos: latitudo, quatuor cubitorum erit. Unius mensurae fient universa tentoria. Quinque cortinae sibi jungentur mutuo, et aliae quinque nexu simili cohaerebunt. Ansulas hyacinthinas in lateribus ac summitatibus facies cortinarum, ut possint invicem copulari. Quinquagenas ansulas cortina habebit in utraque parte, ita insertas, ut ansae contra ansas [Col. 0274B] veniant, et altera alteri possit aptari. Facies et quinquaginta circulos aureos quibus cortinarum vela jungenda sunt, ut unum tabernaculum fiat. Facies et saga cilicina undecim, ad operiendum tectum tabernaculi. Longitudo sagi unius habebit triginta cubitos, et latitudo, quatuor: aequa erit mensura sagorum omnium. E quibus quinque junges seorsum et sex sibi mutuo copulabis, ita ut sextum sagum in fronte tecti duplices. Facies et quinquaginta ansas in ora sagi unius, ut conjungi cum altero queat, et quinquaginta ansas in ora sagi alterius, ut cum altero copuletur. [e 1Kb] Facies et quinquaginta fibulas aeneas, quibus jungantur ansae, ut unum ex omnibus operimentum fiat. Quod autem superfuerit in sagis quae parantur tecto, id est, unum sagum quod amplius [Col. 0274C] est, ex medietate ejus operies posteriora tabernaculi. Et cubitus ex una parte pendebit, et alter ex altera, qui plus est in sagorum longitudine, utrumque latus tabernaculi protegens. Facies et operimentum aliud tecto de pellibus arietum rubricatis, et super hoc rursum aliud operimentum de ianthinis pellibus. Facies et tabulas stantes tabernaculi de lignis settim, quae singulae denos cubitos in longitudine habeant, et in latitudine singulos ac semissem. In lateribus tabulae, duae incastraturae fient, quibus tabula alteri tabulae connectatur, atque in hunc modum cunctae tabulae parabuntur. Quarum viginti erunt in latere meridiano, quod vergit ad Austrum. Quibus quadraginta bases argenteas fundes, ut binae bases singulis tabulis per duos angulos subjiciantur. [Col. 0274D] In latere quoque secundo tabernaculi, quod vergit ad Aquilonem, viginti tabulae erunt, quadraginta habentes bases argenteas. Binae bases singulis tabulis supponentur. Ad occidentalem vero plagam tabernaculi facies sex tabulas, et rursum alias duas quae in [Col. 0275A] angulis erigantur post tergum tabernaculi. Eruntque conjunctae a deorsum usque sursum, et una omnes compago retinebit. Duabus quoque tabulis quae in angulis ponendae sunt, similis junctura servabitur. Et erunt simul tabulae octo, bases earum argenteae sedecim, duabus basibus per unam tabulam supputatis. Facies et vectes de lignis settim, quinque ad continendas tabulas in uno latere tabernaculi, et quinque alios in altero, et ejusdem numeri ad occidentalem plagam, qui mittentur per medias tabulas a summo usque ad summum. Ipsasque tabulas deaurabis, et fundes in eis annulos aureos, per quos vectes tabulata contineant: quos operies laminis aureis. Et eriges tabernaculum juxta exemplum quod tibi in monte monstratum est. Facies et velum dei hyacintho, [Col. 0275B] et purpura coccoque bis tincto, et bysso retorta, opere plumario et pulchra varietate contextum, quod appendes ante quatuor columnas de lignis settim quae ipsae quidem deauratae erunt, et habebunt capita aurea, sed bases argenteas. Inseretur autem velum per circulos, intra quod pones arcam testimonii, et quo Sanctuarium, et sanctuarii sanctuaria dividentur. Pones et propitiatorium super arcam testimonii in sancto sanctorum: mensamque extra velum, et contra mensam candelabrum in latere tabernaculi meridiano: mensa enim stabit in parte Aquilonis. Facies et tentorium in introitu tabernaculi de hyacintho, et purpura, coccoque bis tincto, et bysso retorta, opere plumario. Et quinque columnas deaurabis lignorum settim, ante quas ducetur [Col. 0275C] tentorium: quarum erunt capita aurea, et bases aeneae.

[Cap. XXVII.] Facies et altare de lignis settim, quod habebit quinque cubitos in longitutidine, et totidem in latitudine, id est, quadrum, et tres cubitos in altitudine. Cornua autem per quatuor angulos ex ipso erunt, et operies illud aere. Faciesque in usus ejus lebetes ad suscipiendos cineres, et forcipes atque fuscinulas et ignium receptacula. Omnia vasa ex aere fabricabis. Craticulamque in modum retis aeneam: per cujus quatuor angulos erunt quatuor annuli aerei [Vulg. aenei], quos pones subter arulam altaris. Eritque craticula usque ad altaris medium. Facies et vectes altaris [Vulg. tac. altaris] de lignis settim duos, quos operies laminis aeneis, et induces [Col. 0275D] per circulos, eruntque ex utroque latere altaris ad portandum. Non solidum, sed inane et cavum intrinsecus facies illud, sicut tibi in monte monstratum est. Facies et atrium tabernaculi, in cujus plaga australi contra meridiem erunt tentoria de bysso retorta: centum cubitos unum latus tenebit in longitudine. Et columnas viginti cum basibus totidem aeneis, quae capita cum caelaturis suis habebunt argentea. Similiter in latere Aquilonis per longum erunt tentoria centum cubitorum, columnae viginti, et bases aeneae ejusdem numeri, et capita earum cum caelaturis suis argentea. In latitudine vero atrii, quod respicit ad occidentem, erunt tentoria per quinquaginta cubitos, et columnae decem, basesque [Col. 0276A] totidem. In ea quoque atrii latitudine, quae respicit ad Orientem, quinquaginta cubiti erunt. In quibus quindecim cubitorum tentoria lateri uno deputabuntur, columnaeque tres et bases totidem, et in latere altero erunt tentoria cubitos obtinentia quindecim, columnae tres, et bases totidem. In introitu vero atrii fiet tentorium cubitorum viginti ex hyacintho et purpura, coccoque bis tincto, et bysso retorta, opere plumarii: columnas habebit quatuor cum basibus totidem. Omnes columnae atrii per circuitum vestitae erunt argenti laminis, capitibus argenteis, et basibus aeneis. In longitudine occupabit atrium cubitos centum, in latitudine quinquaginta [Vulg. quadraginta], altitudo quinque cubitorum erit. Fietque de bysso retorta, et habebit bases aeneas. Cuncta [Col. 0276B] vasa tabernaculi in omnes usus et caeremonias, tam paxillos ejus quam atrii, ex aere facies. (C. CVI.] Praecipe filiis Israel ut afferant tibi oleum de arboribus olivarum purissimum, piloque contusum, ut ardeat lucerna semper in tabernaculo testimonii, extra velum quod oppansum est testimonio. Et collocabunt eam Aaron et filii ejus, ut usque mane luceat coram Domino. Perpetuus erit cultus per successiones eorum a filiis Israel.

[C. CVII, Cap. XXVIII.] Applica quoque ad te Aaron fratrem tuum cum filiis suis de medio filiorum Israel, ut sacerdotio fungantur mihi: Aaron, Nadab, et Abiu, Eleazar, et Ithamar. [C. CVIII.] Faciesque vestem sanctam Aaron fratri tuo in gloriam et decorem. Et loqueris cunctis sapientibus corde, quos [Col. 0276C] replevi spiritu prudentiae, ut faciant vestes Aaron, in quibus sanctificatus ministret mihi. [C. CIX.] Haec autem erunt vestimenta quae facient: Rationale, et superhumerale, tunicam et lineam strictam, cidarim et balteum. Facient vestimenta sancta Aaron fratri tuo et filiis ejus, ut sacerdotio fungantur mihi. Accipientque aurum, et hyacinthum, et purpuram, coccumque bis tinctum, et byssum. Facient autem superhumerale de auro et hyacintho ac purpura, coccoque bis tincto, et bysso retorta, opere polymito. Duas oras junctas habebit in utroque latere summitatum, ut in unum redeant. Ipsaque textura et cuncta operis varietas erit ex auro, et hyacintho, et purpura, coccoque bis tincto, et bysso retorta. Sumesque duos lapides onychinos, et sculpes in eis nomina filiorum [Col. 0276D] Israel: sex nomina in lapide uno, et sex reliqua in altero, juxta ordinem nativitatis eorum. Opere sculptoris et caelatura gemmarii sculpes eos nominibus filiorum Israel, inclusos auro atque circumdatos: et pones in utroque latere superhumeralis, memoriale filiis Israel. Portabitque Aaron nomina eorum coram Domino super utrumque humerum, ob recordationem. Facies et uncinos ex auro, et duas catenulas auri purissimi sibi invicem cohaerentes, quas inseres uncinis. Rationale quoque judicii facies opere polymito juxta texturam superhumeralis, ex auro, hyacintho, et purpura, coccoque bis tincto, et bysso retorta. Quadrangulum erit et duplex: mensuram palmi habebit tam in longitudine quam in latitudine. [Col. 0277A] [a 12Kb] Ponesque in eo quatuor ordines lapidum: in primo versu erit lapis sardius, et topazius, et smaragdus: in secundo carbunculus, sapphirus, et iaspis: in tertio ligurius, achates, et amethystus: in quarto chrysolythus, onychinus, et beryllus. Inclusi auro erunt per ordines suos. Habebuntque nomina filiorum Israel: duodecim nominibus caelabuntur, singuli lapides nominibus singulorum per duodecim tribus. Facies in Rationali catenas sibi invicem cohaerentes ex auro purissimo: et duos annulos aureos, quos pones in utraque Rationalis summitate: catenasque aureas junges annulis, qui sunt in marginibus ejus, et ipsarum catenarum extrema duobus copulabis uncinis in utroque latere superhumeralis quod Rationale respicit. Facies et duos annulos aureos, quos [Col. 0277B] pones in summitatibus Rationalis, in oris, quae e regione sunt superhumeralis, et posteriora ejus aspiciunt. Nec non et alios duos annulos aureos, qui ponendi sunt in utroque latere superhumeralis deorsum, quod respicit contra faciem juncturae inferioris, ut aptari possit cum superhumerali, et stringatur Rationale annulis suis cum annualis superhumeralis vitta hyacinthina, ut maneat junctura fabrefacta, et a se invicem Rationale et superhumerale nequeant separari. Portabitque Aaron nomina filiorum Israel in Rationali judicii super pectus suum, quando ingredietur sanctuarium, memoriale coram Domino in aeternum. Pones autem in Rationali judicii doctrinam et veritatem, quae erunt in pectore Aaron, quando ingredietur coram Domino: et gestabit judicium [Col. 0277C] filiorum Israel in pectore suo, in conspectu Domini semper. Facies et tunicam superhumeralis totam hyacinthinam, in cujus medio supra erit capitium, et ora per gyrum ejus textilis, sicut fieri solet in extremis vestium partibus, ne facile rumpatur. Deorsum vero, ad pedes ejusdem tunicae, per circuitum, quasi mala punica facies, ex hyacintho, et purpura, et cocco bis tincto, mixtis in medio tintinnabulis, ita ut tintinnabulum sit aureum et malum punicum, rursumque tintinnabulum aliud aureum et malum punicum. Et vestietur ea Aaron in officio ministerii, ut audiatur sonitus quando ingreditur et egreditur sanctuarium in conspectu Domini, et non moriatur. Facies et laminam de auro purissimo: in qua sculpes opere caelatoris, Sanctum Domino. Ligabisque [Col. 0277D] eam vitta hyacinthina, et erit super tiaram, imminens fronti pontificis. Portabitque Aaron iniquitates eorum, quae obtulerunt et sanctificaverunt [Col. 0278A] filii Israel, in cunctis muneribus et donariis suis. Erit autem lamina semper in fronte ejus, ut placatus eis sit Dominus. Stringesque tunicam bysso, et tiaram byssinam facies, et balteum opere plumarii. Porro filiis Aaron tunicas lineas parabis, et balteos ac tiaras, in gloriam et decorem: vestiesque his omnibus Aaron fratrem tuum et filios ejus cum eo. Et cunctorum consecrabis manus, sanctificabisque illos, ut sacerdotio fungantur mihi. Facies et feminalia linea, ut operiant carnem turpitudinis suae, a renibus usque ad femina: et utentur eis Aaron et filii ejus quando ingredientur tabernaculum testimonii, vel quando appropinquant ad altare ut ministrent in sanctuario, ne iniquitatis rei moriantur. Legitimum sempiternum erit Aaron, et semini ejus post eum.

[Col. 0278B] [B. XVII, C. CX, Cap. XXIX.] Sed et hoc facies, ut mihi in sacerdotium consecrentur. Tolle vitulum de armento, et arietes duos immaculatos, panesque azymos, et crustula absque fermento, quae conspersa sint oleo, lagana quoque azyma oleo lita: de simila triticea cuncta facies. Et posita in canistro offeres: vitulum autem et duos arietes, et Aaron ac filios ejus applicabis ad hostium tabernaculi testimonii. Cumque laveris patrem cum filiis [Vulg. add. suis] aqua, indues Aaron vestimentis suis, id est, linea et tunica, et superhumerali et Rationali, quod constringes balteo. Et pones tiaram in capite ejus, et laminam sanctam super tiaram, et oleum unctionis fundes super caput ejus: atque hoc ritu consecrabitur. Filios quoque illius applicabis, [Col. 0278C] et indues tunicis lineis, cingesque balteo. Aaron scilicet et liberos ejus, et impones eis mitras: eruntque sacerdotes [b 1Kb] mihi religione perpetua. [C. CXI.] Postquam initiaveris manus eorum, applicabis et vitulum coram tabernaculo testimonii. Imponentque Aaron et filii ejus manus super caput illius, et mactabis eum in conspectu Domini, juxta ostium tabernaculi testimonii, sumptumque de sanguine vituli pones super cornua altaris digito tuo, reliquum autem sanguinem fundes juxta basim ejus. Sumes et adipem totum qui operit intestina, et [c 2Kb] reticulum jecoris ac duos renes, et adipem qui super eos est, et offeres incensum super altare: carnes vero vituli et corium et fimum combures foris extra castra, eo quod pro peccato [Vulg. peccatis] sit. [Col. 0278D] Unum quoque arietem sumes, super cujus caput ponent Aaron et filii ejus manus. Quem cum mactaveris, tolles de sanguine ejus, et fundes circa altare [Col. 0279A] Ipsum autem arietem secabis in frusta, lotaque intestina ejus ac pedes pones super concisas carnes, et super caput illius. Et offeres totum arietem in incensum super altare. [C. CXII.] Oblatio est Domino odor suavissimus victimae Domini: Tolles quoque arietem alterum, super cujus caput Aaron et filii ejus ponent manus. Quem cum immolaveris, sumes de sanguine ipsius, et pones super extremum dextrae auriculae Aaron et filiorum ejus, et super pollices manus eorum et pedis dextri, fundesque sanguinem super altare per circuitum. Cumque tuleris de sanguine qui est super altare, et de oleo unctionis, asperges Aaron et vestes ejus, filios et vestimenta eorum. Consecratisque et ipsis, et vestibus, tolles adipem de ariete, et caudam et arvinam, quae operit [Col. 0279B] vitalia ac reticulum jecoris, et duos renes atque adipem, qui super eos est, armumque dextrum eo quod sit aries consecrationum, tortamque panis unius, crustulum conspersum oleo, laganum de canistro azymorum, quod positum est in conspectu Domini: ponesque omnia super manus Aaron, et filiorum ejus, et sanctificabis eos elevans coram Domino. Suscipiesque universa de manibus eorum: et incendes super altare in holocaustum, odorem suavissimum in conspectu Domini, quia oblatio ejus est. Sumes quoque pectusculum de ariete quo initiatus est Aaron, sanctificabisque illud elevatum coram Domino, et cedet in partem tuam. Sanctificabisque et pectusculum consecratum, et armum quem de ariete separasti, quo initiatus est Aaron et filii ejus, [Col. 0279C] cedentque in partem Aaron et filiorum ejus jure perpetuo a filiis Israel: quia [h. oblatio] primitiva sunt et initia de victimis eorum pacificis quae offerunt Domino. Vestem autem sanctam, qua utetur Aaron, habebunt filii ejus post eum, ut ungantur in ea, et consecrentur manus eorum. Septem diebus utetur illa qui pontifex pro eo fuerit constitutus de filiis ejus, et qui ingredietur tabernaculum testimonii ut ministret in sanctuario. Arietem autem consecrationis tolles, et coquens carnes ejus in loco sancto, quibus vescetur Aaron et filii ejus. Panes quoque, qui sunt in canistro, in vestibulo tabernaculi testimonii comedent, ut sit placabile sacrificium, et sanctificentur offerentium manus. Alienigena non vescetur ex iis, quia sancti sunt. Quod si [Col. 0279D] remanserit de carnibus consecratis, sive de panibus usque mane, combures reliquias igni: non comedentur, quia sanctificata sunt. Omnia quae praecepi tibi, facies super Aaron et filiis ejus. Septem diebus consecrabis manus eorum, et vitulum pro peccato offeres per singulos dies ad expiandum. Mundabisque altare cum immolaveris expiationis hostiam, et unges illud in sanctificationem. Septem diebus expiabis altare et sanctificabis, et erit sanctum sanctorum. Omnis qui tetigerit illud, sanctificabitur. Hoc est quod facies in altari: Agnos anniculos duos per singulos dies jugiter, unum agnum mane, et alterum vespere, decimam partem similae conspersae oleo tunso, quod habeat mensuram quartam partem [Col. 0280A] hin, et vinum ad libandum ejusdem mensurae in agno uno. Alterum vero agnum offeres ad vesperam juxta ritum matutinae oblationis, et juxta ea quae diximus in odorem suavitatis: sacrificium Domino, oblatione perpetua in generationes vestras, ad ostium tabernaculi testimonii coram Domino, ubi constituam ut loquar ad te. Ibique praecipiam filiis Israel, et sanctificabitur altare in gloria mea. Sanctificabo et tabernaculum testimonii cum altari, et Aaron cum filiis suis ut sacerdotio fungantur mihi. Et habitabo in medio filiorum Israel, eroque eis Deus, et scient quia ego Dominus Deus eorum, qui eduxi eos de terra Aegypti, ut manerem inter illos, ego Dominus Deus ipsorum.

[Cap. XXX.] Facies quoque altare ad adolendum [Col. 0280B] thymiama de lignis settim, habens cubitum longitudinis, et alterum latitudinis, id est, quadrangulum, et duos cubitos in altitudine. Cornua ex ipso procedent. Vestiesque illud auro purissimo, tam craticulam ejus, quam parietes per circuitum, et cornua. Facies quoque ei coronam aureolam per gyrum, et duos annulos aureos sub corona per singula latera, ut mittantur in eos vectes, et altare portetur. Ipsos quoque vectes facies de lignis settim, et inaurabis. Ponesque altare contra velum, quod ante arcam pendet testimonii coram propitiatorio, quo tegitur testimonium, ubi loquar tibi. Et adolebit incensum super eo Aaron, suave fragrans, mane. Quando componet lucernas, incendet illud: et quando collocat [Vulg. collocabit] eas ad vesperum, uret thymiama [Col. 0280C] sempiternum coram Domino in generationes vestras. Non offeretis super eo thymiama compositionis alterius, nec oblationem, et victimam, nec liba libabitis. Et deprecabitur Aaron super cornua ejus semel per annum, in sanguine quod oblatum est pro peccato, et placabit super eo in generationibus vestris. Sanctum sanctorum erit Domino. [T. XIV.] Locutusque est Dominus ad Mosen, dicens: Quando tuleris summam filiorum Israel juxta numerum, dabunt singuli pretium pro animabus suis Domino, et non erit plaga in eis cum fuerint recensiti. Hoc autem dabit omnis qui transit [h.] ad numerum, dimidium sicli juxta mensuram templi. Siclus viginti habet obolos. Media pars sicli offeretur Domino. Qui habetur in numero, a viginti annis et [Col. 0280D] supra, dabit pretium. Dives non addet ad medium sicli, et pauper nihil minuet. Susceptamque pecuniam, quae collata est a filiis Israel, trades in usus tabernaculi testimonii, ut sit monimentum eorum coram Domino, et propitietur animabus eorum. [C. CXIII.] Locutusque est Dominus ad Mosen, dicens: Facies et labrum aeneum cum basi sua ad lavandum: ponesque illud inter tabernaculum testimonii et altare. Et missa aqua, lavabunt in eo [Vulg. ea] Aaron et filii ejus manus suas ac pedes, quando ingressuri sunt tabernaculum testimonii, et quando accessuri ad altare, ut offerant in eo thymiama Domino, ne forte moriantur; legitimum sempiternum erit ipsi, et semini ejus per successiones. [C. CXIV.] Locutus [Col. 0281A] que est Dominus ad Mosen, dicens: Sume tibi aromata [h. aromata prima smyrrhae electae], primae [a 14Kb] myrrhae electae quingentos siclos, et cinnamomi medium, id est, ducentos quinquaginta, calami similiter ducentos quinquaginta, casiae autem quingentos siclos, in pondere sanctuarii, olei de olivetis mensuram hin: faciesque unctionis oleum sanctum, unguentum compositum opere unguentarii, et unges ex eo tabernaculum testimonii, et arcam testamenti, mensamque cum vasis suis, candelabrum, et utensilia ejus, altaria thymiamatis, et holocausti, et universam supellectilem, quae ad cultum eorum pertinet. Sanctificabisque omnia, et erunt sancta sanctorum: qui tetigerit ea, sanctificabitur. Aaron et filios ejus unges, sanctificabisque [Col. 0281B] eos, ut sacerdotio fungantur mihi. Filiis quoque Israel dices: Hoc oleum unctionis sanctum erit mihi in generationes vestras. Caro hominis non ungetur ex eo, et juxta compositionem ejus non facietis aliud, quia sanctificatum est, et sanctum erit vobis. Homo quicumque tale composuerit, et dederit ex eo alieno, exterminabitur de populo suo. Dixitque Dominus ad Mosen: Sume tibi aromata, stacten et onycha, galbanum boni odoris, et thus lucidissimum, aequalis ponderis erunt omnia: Faciesque thymiama [b 2Kb] compositum opere unguentarii mixtum diligenter, et purum, et sanctificatione dignissimum. Cumque in tenuissimum pulverem universa contuderis, pones ex eo coram testimonio tabernaculi [Vulg. tabernaculo testimonii], in quo [Col. 0281C] loco apparebo tibi. Sanctum sanctorum erit vobis thymiama. Talem compositionem non facietis in usus vestros, quia sanctum est Domino. Homo quicumque fecerit simile, ut odore illius perfruatur, peribit de populis suis.

[C. CXV, Cap. XXXI.] Locutusque est Dominus ad Mosen, dicens: Ecce, vocavi ex nomine Beseleel filium Uri filii Hur de Tribu Juda, et implevi eum spiritu Dei, sapientia, et intelligentia, et scientia in omni opere, ad excogitandum fabre quidquid fieri potest ex auro, et argento, et aere, marmore [h. non habet, marmore], et gemmis, et diversitate lignorum. Dedique ei socium Ooliab filium [h.] Ahisamach de [Col. 0282A] tribu Dan. Et in corde omnis eruditi posui sapientiam, ut faciant cuncta quae praecepi tibi, tabernaculum foederis, et arcam testimonii, et propitiatorium, quod super eum est, et cuncta vasa tabernaculi, mensamque et vasa ejus, candelabrum purissimum cum vasis suis, et altaria thymiamatis, et holocausti, et omnia vasa eorum, labrum cum basi sua, vestes sanctas in ministerio Aaron sacerdoti et filiis ejus, ut fungantur officio suo in sacris: oleum unctionis, et thymiama aromatum in sanctuario, omnia quae praecepi tibi, facient. [C. CXVI.] Et locutus est Dominus [h. Et dixit Dominus] ad Mosen, dicens: Loquere filiis Israel, et dices ad eos: Videte ut sabbatum meum custodiatis, quia signum est inter me et vos in generationibus vestris, ut sciatis [Col. 0282B] quia ego Dominus, qui sanctifico vos. Custodite sabbatum [Vulg. add. meum], sanctum est enim vobis: qui polluerit illud, morte morietur: qui fecerit in eo opus, peribit anima illius de medio populi sui. Sex diebus facietis opus: in die septimo sabbatum est, requies sancta Domino. Omnis qui fecerit opus in hac die, morietur. Custodiant filii Israel sabbatum, et celebrent illud in generationibus suis. Pactum est sempiternum inter me et Filios Israel, signumque perpetuum. Sex enim diebus fecit Dominus coelum et terram, et in septimo ab opere cessavit. [T. XV, B. XIX, Cap. CXXVII.] Deditque Dominus Mosi, completis hujuscemodi sermonibus in monte Sinai, duas tabulas testimonii lapideas, scriptas digito Dei.

[Col. 0282C] [C. CXVIII, Cap. XXXII.] Videns autem populus quod moram faceret descendendi de monte Moses, congregatus adversus Aaron, ait: Surge, fac nobis deos, qui nos praecedant: Mosi enim huic viro, qui nos eduxit de terra Aegypti, ignoramus quid acciderit. Dixitque ad eos Aaron: Tollite inaures aureas de uxorum filiorumque et filiarum vestrarum auribus, et afferte ad me. Fecitque populus quae jusserat, deferens inaures ad Aaron. Quas cum ille accepisset, formavit opere fusorio, et fecit ex eis vitulum conflatilem. Dixeruntque: Hi sunt dii tui, Israel, qui te eduxerunt de terra Aegypti. Quod cum vidisset Aaron, aedificavit altare coram [c 1Kb] eo [h. [Col. 0283A] coram monte], et praeconis voce clamavit dicens: Cras solemnitas Domini est. Surgentesque mane obtulerunt holocausta, et hostias pacificas, et sedit populus comedere, et bibere, et surrexerunt ludere. [C. CXIX.] Locutus est autem Dominus ad Mosen: Vade, descende: peccavit populus tuus, quem eduxisti de terra Aegypti. Recesserunt cito de via, quam ostendisti eis: feceruntque sibi vitulum conflatilem, et adoraverunt, atque immolantes ei hostias, dixerunt: Isti sunt dii tui, Israel, qui te eduxerunt de terra Aegypti. Rursumque ait Dominus ad Mosen: Cerno quod populus iste durae cervicis sit: dimitte me, ut irascatur furor meus contra eos, et deleam eos, faciamque te in gentem magnam. [C. CXX.] Moses autem orabat Dominum Deum suum, [Col. 0283B] dicens: Cur, Domine, irascitur furor tuus contra populum tuum, quem eduxisti de terra Aegypti, in fortitudine magna, et in manu robusta? Ne, quaeso, dicant Aegyptii: Callide eduxit eos, ut interficeret in montibus, et deleret e terra: quiescat ira tua, et esto placabilis super nequitia populi tui. Recordare Abraham, Isaac, et Israel, servorum tuorum, quibus jurasti per temetipsum, dicens: Multiplicabo semen vestrum sicut stellas coeli, et universam terram hanc, de qua locutus sum, dabo semini vestro, et possidebitis eam semper. Placatusque est Dominus, ne faceret malum quod locutus fuerat adversus populum suum. [C. CXXI.] Et reversus est Moses de monte, portans duas tabulas testimonii [a 1Kb] in manu sua, scriptas ex utraque parte, et factas opere Dei: [Col. 0283C] scriptura quoque Dei erat sculpta in tabulis. Audiens autem Josue tumultum populi vociferantis, dixit ad Mosen: Ululatus pugnae auditur in castris. Qui respondit: Non est clamor adhortantium ad pugnam, neque vociferatio compellentium ad fugam; sed vocem cantantium ego audio. Cumque appropinquasset ad castra, vidit vitulum, et choros, iratusque valde projecit de manu tabulas, et confregit eas ad radicem montis: arripiensque vitulum quem fecerant, combussit, et contrivit usque ad pulverem, quem sparsit in aquam, et dedit ex eo potum filiis Israel. [C. CXXII.] Dixitque ad Aaron: Quid tibi fecit hic populus, ut induceres super eum peccatum maximum? Cui ille respondit: Ne indignetur dominus meus: tu enim nosti populum istum, quod pronus [Col. 0283D] sit ad malum: dixerunt mihi: Fac nobis deos, qui praecedant nos: huic enim Mosi qui eduxit nos de terra Aegypti, nescimus quid acciderit. Quibus [Col. 0284A] ego dixi: Quis vestrum habet aurum? Tulerunt, et dederunt mihi: et projeci illud in ignem, egressusque est hic vitulus. Videns ergo Moyses populum quod esset nudatus (spoliaverat enim eum Aaron propter ignominiam sordis, et inter hostes nudum constituerat). [C. CXXIII.] Et stans in porta castrorum ait: Si quis est Domini, jungatur mihi. Congregatique sunt ad eum omnes filii Levi: quibus ait: Haec dicit Dominus Deus Israel: Ponat vir gladium super femur suum: ite, et redite de porta usque ad portam per medium castrorum, et occidat unusquisque fratrem, et amicum, et proximum suum. Feceruntque filii Levi juxta sermonem Mosi, cecideruntque in die illa quasi [b 1Kb] tria millia hominum. Et ait Moses: Consecrastis manus vestras hodie Domino, unusquisque [Col. 0284B] in filio, et fratre suo, ut detur vobis benedictio. [C. CXXIV.] Facto autem die altero, locutus est Moses ad populum: Peccastis peccatum maximum: ascendam ad Dominum, si quomodo eum quivero deprecari pro scelere vestro. Reversusque ad Dominum, ait: Obsecro, peccavit populus iste peccatum maximum, feceruntque sibi deos aureos: aut dimitte eis hanc noxam, aut si non facis, dele me de libro tuo quem scripsisti. Cui respondit Dominus: Qui peccaverit mihi, delebo eum de libro meo: tu autem vade, et duc populum istum quo locutus sum tibi: angelus meus praecedet te. Ego autem in die ultionis visitabo et hoc peccatum eorum. Percussit ergo Dominus populum pro reatu vituli, quem fecit Aaron.

[Col. 0284C] [C. CXXV, Cap. XXXIII.] Locutusque est Dominus ad Mosen, dicens: Vade, ascende de loco isto, tu, et populus tuus [h. non habet, tuus] quem eduxisti de terra Aegypti, in terram quam juravi Abraham, Isaac, et Jacob, dicens: Semini tuo dabo eam: et mittam praecursorem tui angelum, ut ejiciam Chananaeum, et Amorrhaeum, et Hetthaeum, et Pherezaeum, et Hevaeum, et Jebusaeum, et intres in terram fluentem lacte et melle. Non enim ascendam tecum, quia populus durae cervicis es: ne forte disperdam te in via. Audiensque populus sermonem hunc pessimum, luxit: et nullus ex more indutus est cultu suo. [C. CXXVI.] Dixitque Dominus ad Mosen: Loquere filiis Israel: Populus durae cervicis es, semel ascendam in medio tui, et delebo te. [Col. 0284D] Jam nunc depone ornatum tuum, ut sciam quid faciam tibi. Deposuerunt ergo filii Israel ornatum suum a monte Horeb. [T. XVI.] Moses quoque tollens [Col. 0285A] tabernaculum, tetendit extra castra procul, vocavitque nomen ejus, Tabernaculum foederis. Et omnis populus, qui habebat aliquam quaestionem, egrediebatur ad tabernaculum foederis, extra castra. Cumque egrederetur Moses ad tabernaculum, surgebat universa plebs, et stabat unusquisque in ostio papilionis sui, aspiciebantque tergum Mosi, donec ingrederetur tentorium. Ingresso autem illo tabernaculum foederis, descendebat columna nubis, et stabat ad ostium, loquebaturque cum Mose. Cernentibus universis quod columna nubis staret ad ostium tabernaculi. Stabantque ipsi, et adorabant per fores tabernaculorum suorum [C. CXXVII.] Loquebatur autem Dominus ad Mosen facie ad faciem, sicut loqui solet homo ad amicum suum. Cumque [Col. 0285B] ille reverteretur in castra, minister ejus Josue filius Non, puer, non recedebat de tabernaculo. Dixit autem Moses ad Dominum: Praecipis ut educam populum istum: et non indicas mihi quem missurus sis mecum, praesertim cum dixeris: Novi te ex nomine [h. Notescam tibi in nomine], et invenisti gratiam coram me. [C. CXXVIII.] Si ergo inveni gratiam in conspectu tuo, ostende mihi [a 1Kb] viam tuam, ut sciam te, et inveniam gratiam ante oculos tuos: respice populum tuum gentem hanc. Dixit Dominus: Facies mea praecedet te, et requiem dabo tibi. Et ait Moses: Si non tu ipse praecedes, ne educas nos de loco isto. In quo enim scire poterimus ego et populus tuus, invenisse nos gratiam in conspectu tuo, nisi ambulaveris nobiscum, ut glorificemur [Col. 0285C] ab omnibus populis qui habitant super terram? Dixit autem Dominus ad Mosen: Et verbum istud, quod locutus es, faciam: invenisti enim gratiam coram me, et teipsum novi ex nomine [h. notescam tibi in nomine]. Qui ait: Ostende mihi gloriam tuam. Respondit: Ego ostendam omne bonum tibi, et vocabo in nomine Domini coram te; et miserebor cui voluero, et clemens ero in quem mihi placuerit [h. Hoc est, ostendam tibi quomodo me debeas deprecari, et ad misericordiam flectere]. [Col. 0286A] Rursumque ait: Non poteris videre faciem meam: non enim videbit me homo, et vivet. Et iterum: Ecce, inquit, est locus apud me, et stabis supra petram. Cumque transibit gloria mea, ponam te in foramine petrae, et protegam dextera mea, donec transeam: tollamque manum meam, et videbis posteriora mea: faciem autem meam videre non poteris.

[B. XX, C. CXXIX, Cap. XXXIV.] Ac deinceps: Praecide, ait, tibi duas tabulas lapideas instar priorum, et scribam super eas verba, quae habuerunt tabulae quas fregisti. Esto paratus mane, ut ascendas statim in montem Sinai, stabisque mecum super verticem montis. Nullus ascendat tecum, nec videatur quispiam per totum montem: oves quoque et boves [Col. 0286B] non pascantur e contra. Excidit ergo duas tabulas lapideas, quales ante fuerant: et de nocte consurgens a cendit in montem Sinai, sicut ei praeceperat Dominus, portans secum tabulas. Cumque descendisset Dominus per nubem, stetit [b 1Kb] ibidem cum eo [id est, cum Mose, sic habet in h.], invocans in nomine Domini. [c 3Kb] Et transiens Dominus coram eo, ait: Dominator Domine Deus, misericors et clemens, patiens et multae miserationis, ac verax, qui custodis misericordiam in millia: qui aufers iniquitatem, et scelera, atque peccata, nullusque apud te per se innocens est. Qui reddis iniquitatem patrum filiis ac nepotibus, in tertiam et quartam progeniem. Festinusque Moses, curvatus est pronus in terram, et adorans ait: Si inveni gratiam in conspectu tuo, Domine, obsecro [Col. 0286C] ut gradiaris nobiscum (populus enim durae cervicis est) et auferas iniquitates nostras atque peccata, nosque possideas. Respondit Dominus: Ego inibo pactum videntibus cunctis, signa faciam quae numquam sunt visa super terram, nec in ullis gentibus: ut cernat populus, in cujus es medio, opus Domini terribile quod facturus sum. Observa cuncta quae hodie mandavit (Vulg. mando) tibi: ego ipse ejiciam ante faciem tuam Amorrhaeum, et Chananaeum, et Hetthaeum, Pherezaeum quoque, et Hevaeum, et Jebusaeum. [Col. 0287A] Cave ne umquam cum habitatoribus terrae illius jungas amicitias, quae tibi sint in ruinam: sed aras eorum destrue, confringe statuas, lucosque succide: noli adorare Deum alienum. Dominus zelotes nomen ejus, Deus est aemulator. Ne ineas pactum cum hominibus illarum regionum: ne, cum fornicati fuerint cum diis suis, et adoraverint simulacra eorum, vocet te quispiam, et (Vulg. ut) comedas de immolatis. Nec uxorem de filiabus eorum accipias filiis tuis: ne postquam ipsae fuerint fornicatae, fornicari faciant et filios tuos in deos suos. Deos conflatiles non facies tibi. Solemnitatem azymorum custodies. Septem diebus vesceris azymis, sicut praecepi tibi, in tempore mensis novorum: mense enim verni temporis egressus es de Aegypto. [Col. 0287B] [C. CXXX.] Omne quod aperit vulvam generis masculini, meum erit, de cunctis animantibus, tam de bobus, quam de ovibus, meum erit. Primogenitum asini redimes ove: sin autem nec pretium pro eo dederis, occidetur. Primogenitum filiorum tuorum redimes: nec apparebis in conspectu meo vacuus. Sex diebus operaberis, die septimo cessabis arare et metere. Solemnitatem hebdomadarum facies tibi in primitiis frugum messis tuae triticeae, et solemnitatem, quando redeunte anni tempore cuncta conduntur. Tribus temporibus anni apparebit omne masculinum tuum in conspectu omnipotentis Domini Dei Israel. Cum enim tulero gentes a facie tua, et dilatavero terminos tuos, nullus insidiabitur terrae tuae, ascendente te, et apparente in conspectu Domini [Col. 0287C] Dei tui ter in anno. Non immolabis super fermento sanguinem hostiae meae: neque residebit mane de victima solemnitatis Phase. Primitias frugum terrae tuae offeres in domo Domini Dei tui. Non coques haedum in lacte matris suae. [T. XVII, C. CXXXI.] Dixitque Dominus ad Mosen: Scribe tibi verba haec, quibus et tecum et cum Israel pepigi foedus. Fuit ergo ibi cum Domino quadraginta dies et quadraginta noctes: panem non comedit, et aquam non bibit, et scripsit in tabulis verba foederis decem. [C. CXXXII.] Cumque descenderet Moses de monte Sinai, tenebat duas tabulas testimonii, et ignorabat quod cornuta esset facies sua ex consortio sermonis Dei. Videntes autem Aaron et filii Israel cornutam Mosi faciem, timuerunt prope accedere. Vocatique [Col. 0287D] ab eo, reversi sunt tam Aaron quam principes synagogae. Et postquam locutus est, venerunt ad eum etiam omnes filii Israel: quibus praecepit cuncta quae audierat a Domino in monte Sinai; impletisque sermonibus, posuit velamen super faciem suam. Quod ingressus ad Dominum, et loquens cum eo, auferebat donec exiret, et tunc loquebatur ad filios Israel omnia quae sibi fuerant imperata. Qui videbant faciem egredientis Mosi esse cornutam, sed operiebat ille rursus faciem suam, si quando loquebatur ad eos.

[Col. 0288A] [C. CXXXIII, Cap. XXXV.] Igitur congregata omni turba filiorum Israel, dixit ad eos: Haec sunt quae jussit Dominus fieri. Sex diebus facietis opus: septimus dies erit vobis sanctus, sabbatum, et requies Domini: qui fecerit opus in eo, occidetur. Non succendetis ignem in omnibus habitaculis vestris per diem sabbati. [C. CXXXIV.] Et ait Moses ad omnem catervam filiorum Israel: Iste est sermo quem praecepit Dominus, dicens: Separate apud vos primitias [h. oblationes] Domino: Omnis voluntarius et prompto [Vulg. prono] animo offerat eas Domino: aurum, argentum, et aes, hyacinthum et purpuram, coccumque bis tinctum, et byssum, pilos caprarum, et pelles arietum rubricatas, et ianthinas, ligna settim, et oleum ad luminaria concinnanda, [Col. 0288B] et ut conficiatur unguentum, et thymiama suavissimum, lapides onychinos, [a 1Kb] et gemmas ad ornatum superhumeralis et rationalis. Quisquis vestrum est sapiens, veniat et faciat quod Dominus imperavit. Tabernaculum scilicet et tectum ejus, atque operimentum, annulos, et tabulata cum vectibus, paxillos et bases: Arcam et vectes, propitiatorium, et velum quod ante illud oppanditur: Mensam cum vectibus et vasis, et propositionis panibus: Candelabrum ad luminaria sustentanda, vasa illius et lucernas, et oleum ad nutrimenta ignium: Altare thymiamatis, et vectes, oleum unctionis et thymiama ex aromatibus: Tentorium ad ostium tabernaculi: Altare holocausti, et craticulam ejus aeneam cum vectibus et vasis suis: labrum et basim ejus: [Col. 0288C] Cortinas atrii cum columnis et basibus, tentorium in foribus vestibuli, paxillos tabernaculi et atrii cum funiculis suis: Vestimenta, quorum usus est in ministerio sanctuarii, vestes Aaron pontificis ac filiorum ejus, ut sacerdotio fungantur mihi. Egressaque omnis multitudo filiorum Israel de conspectu Mosi, obtulit [Vulg. obtulerunt] mente promptissima atque devota primitias [h. oblationes] Domino, ad faciendum opus tabernaculi testimonii. Quidquid in cultum et ad vestes sanctas necessarium erat, viri cum mulieribus praebuerunt armillas et inaures, annulos et dextraria: omne vas aureum in donaria Domini separatum est. Si quis habuit [Vulg. habebat] hyacinthum, et purpuram, coccumque bis tinctum, byssum et pilos caprarum, pelles arietum rubricatas, et ianthinas, [Col. 0288D] argenti et aeris metalla, obtulerunt Domino, lignaque settim in varios usus. Sed et mulieres doctae dederunt quae neverant, hyacinthum, purpuram, et vermiculum, ac byssum, et pilos caprarum, sponte propria cuncta tribuentes. Principes vero obtulerunt lapides onychinos, et gemmas ad superhumerale et rationale, aromataque et oleum ad luminaria concinnanda, et ad praeparandum unguentum, et thymiama odoris suavissimi componendum. Omnes viri et mulieres mente devota obtulerunt donaria, ut fierent opera, quae jusserat Dominus per [Col. 0289A] manum Mosi. Cuncti filii Israel voluntaria Domino dedicaverunt. [C. CXXXV.] Dixitque Moses ad filios Israel: Ecce, vocavit Dominus ex nomine Beseleel filium Uri filii Hur de tribu Juda. Implevitque eum spiritu Dei, sapientia et intelligentia, et scientia, et omni doctrina, ad excogitandum, et faciendum opus in auro et argento, et aere, sculpendisque lapidibus, et opere carpentario, quidquid fabre adinveniri potest, dedit in corde ejus: Ooliab quoque filium Ahisamach de tribu Dan: ambos erudivit sapientia, ut faciant opera abietarii, polymitarii, ac plumarii, de hyacintho, et purpura, coccoque bis tincto, et bysso, et texant omnia, ac nova quaeque reperiant.

[Cap. XXXVI.] Fecit ergo Beseleel, et Ooliab, et omnis vir sapiens, quibus dedit Dominus sapientiam [Col. 0289B] et [a 1Kb] intellectum, ut scirent fabre operari quae in usus sanctuarii necessaria sunt, et quae praecepit Dominus. Cumque vocasset eos Moses, et omnem eruditum virum, cui dederat Dominus sapientiam, et qui sponte sua obtulerant se ad faciendum opus, tradidit eis universa donaria filiorum Israel. Qui cum instarent operi, quotidie mane vota populus offerebat. Unde artifices venire compulsi, dixerunt Mosi: Plus offert populus quam necessarium est. Jussit ergo Moses praeconis voce cantari: Nec vir nec mulier quidquam ultra offerat in opere sanctuarii. Sicque cessatum est a muneribus offerendis, eo quod oblata sufficerent, et superabundarent. Feceruntque omnes corde sapientes ad explendum opus tabernaculi, cortinas decem, de bysso retorta, et [Col. 0289C] hyacintho, et purpura, coccoque bis tincto, opere vario et arte polymita: quarum una habebat in longitudine viginti octo cubitos, et in latitudine quatuor, una mensura erat omnium cortinarum. Conjunxitque cortinas quinque, alteram alteri, et alias quinque sibi invicem copulavit. Fecit et ansas hyacinthinas in ora cortinae unius ex utroque latere, et in ora cortinae alterius similiter, ut contra se invicem verirent ansae, et mutuo jungerentur. Unde et quinquaginta fudit circulos, aureos, qui morderent cortinarum ansas, et fieret unum tabernaculum. Fecit et saga undecim de pilis caprarum ad operiendum tectum tabernaculi: unum sagum in longitudine habebat cubitos triginta, et in latitudine cubitos quatuor: unius mensurae erant omnia saga, [Col. 0289D] quorum quinque junxit seorsum, et sex alia separatim. Fecitque ansas quinquaginta in ora sagi unius, et quinquaginta in ora sagi alterius, ut sibi invicem jungerentur. Et fibulas aeneas quinquaginta, quibus necteretur tectum, ut unum pallium ex omnibus sagis fieret. Fecit et opertorium tabernaculi de pellibus arietum rubricatis: aliudque desuper velamentum de [Col. 0290A] pellibus lanthinis. Fecit et tabulas tabernaculi de lignis settim stantes. Decem cubitorum erat longitudo tabulae unius, et unum ac semis cubitum latitudo retinebat: Binae incastraturae erant per singulas tabulas, ut altera alteri jungeretur. Sic fecit in omnibus tabulis tabernaculi. E quibus viginti ad plagam meridianam erant contra Austrum, cum quadraginta basibus argenteis. Duae bases sub una tabula ponebantur ex utraque angulorum parte, ubi incastraturae laterum in angulis terminantur. Ad plagam quoque tabernaculi, quae respicit ad Aquilonem, fecit viginti tabulas, cum quadraginta basibus argenteis, duas bases per singulas tabulas. Contra Occidentem vero, id est, ad eam partem tabernaculi, quae mare respicit, fecit sex tabulas, et duas alias [Col. 0290B] per singulos angulos tabernaculi retro: quae junctae erant a deorsum usque sursum, et in unam compagem pariter ferebantur. Ita fecit ex utraque parte per angulos; ut octo essent simul tabulae, et haberent bases argenteas sedecim, binas scilicet bases sub singulis tabulis. Fecit et vectes de lignis settim, quinque ad continendas tabulas unius lateris tabernaculi, et quinque alios ad alterius lateris tabulas coaptandas, et extra hos, quinque alios vectes ad occidentalem plagam tabernaculi contra mare. Fecit quoque vectem alium, qui per medias tabulas ab angulo usque ad angulum perveniret. Ipsa autem tabulata deauravit [b 1Kb] et circulos eorum, fecit aureos, per quos vectes induci possent; quos et ipsos laminis aureis operuit. Fecit et velum de hyacintho, [Col. 0290C] purpura, vermiculo, ac bysso retorta, opere polymitario, varium atque distinctum, et quatuor columnas de lignis settim, quas cum capitibus deauravit, fusis basibus earum argenteis. Fecit et tentorium in introitu tabernaculi, ex hyacintho, purpura, vermiculo, byssoque retorta, opere plumarii, et columnas quinque cum capitibus suis, quas operuit auro, basesque earum fudit aeneas.

[C. CXXXVI, Cap. XXXVII.] Fecit autem Beseleel et arcam de lignis settim, habentem duos semis cubitos in longitudine, et cubitum ac semissem in latitudine, altitudo quoque unius cubiti fuit et dimidii, vestivitque eam auro purissimo intus ac foris. Et fecit illi coronam auream per gyrum, conflans quatuor annulos aureos per quatuor angulos ejus: [Col. 0290D] duos annulos in latere uno, et duos in altero. Vectes quoque fecit de lignis settim, quos vestivit auro, et quos misit in annulos, qui erant in lateribus arcae ad portandum eam. Fecit et propitiatorium, id est, oraculum, de auro mundissimo, duorum cubitorum et dimidii in longitudine, et cubiti ac semis in latitudine. Duos etiam Cherubim ex auro ductili, quos [Col. 0291A] posuit ex utraque parte propitiatorii: Cherub unum in summitate unius partis, et Cherub alterum in summitate partis alterius: duos Cherubim in singulis summitatibus propitiatorii: extendentes alas, et tegentes propitiatorium, seque mutuo et illud respectantes. Fecit et mensam de lignis settim in longitudine duorum cubitorum, et in latitudine unius cubiti, quae habebat in altitudine [Vulg. latitudine] cubitum ac semissem. Circumdeditque eam auro mundissimo, et fecit illi labium aureum per gyrum, ipsique labio coronam auream interrasilem quatuor digitorum, et super eamdem, alteram coronam auream. Fudit et quatuor circulos aureos, quos posuit in quatuor angulis per singulos pedes mensae contra coronam: misitque in eos vectes, ut possit mensa [Col. 0291B] portari. Ipsos quoque vectes fecit de lignis settim, et circumdedit eos auro. Et vasa ad diversos usus mensae, acetabula, phialas, cyathos, et thuribula, ex auro puro, in quibus offerenda sunt libamina. Fecit et candelabrum ductile de auro mundissimo. De cujus vecte calami, scyphi, sphaerulae ac lilia procedebant: sex in utroque latere, tres calami ex parte una, et tres ex altera: tres scyphi in nucis modum per calamos singulos, sphaerulaeque simul et lilia, et tres scyphi instar nucis in calamo altero, sphaerulaeque simul et lilia. Aequum erat opus sex calamorum, qui procedebant de stipite candelabri. In ipso autem vecte erant quatuor scyphi in nucis modum, sphaerulaeque per singulos simul et lilia. Et sphaerulae sub duobus calamis per loca tria, qui simul [Col. 0291C] sex fiunt calami procedentes de vecte uno. Et sphaerulae igitur, et calami ex ipso erant, universa ductilia ex auro purissimo. Fecit et lucernas septem cum emunctoriis suis, et vasa, ubi quae emuncta sunt exstinguantur, de auro mundissimo: Talentum auri appendebat candelabrum cum omnibus vasis suis. Fecit et altare thymiamatis de lignis settim, habens per quadrum singulos cubitos, et in altitudine [Vulg. latitudine] duos: e cujus angulis procedebant cornua. Vestivitque illud auro purissimo, cum craticula ac parietibus et cornibus. Fecitque ei coronam aureolam per gyrum, et duos annulos aureos sub corona per singula latera, ut mittantur in eos vectes, et possit altare portari. Ipsos autem vectes fecit de lignis settim, et operuit laminis aureis. [Col. 0291D] Composuit et oleum ad sanctificationis unguentum, et thymiama de aromatibus mundissimis, opere pigmentarii.

[Cap. XXXVIII.] Fecit et altare holocausti de lignis settim, quinque cubitorum per quadrum, et trium in altitudine: cujus cornua de angulis procedebant: operuitque illud aeneis laminis. Et in usus [Col. 0292A] ejus paravit ex aere vasa diversa, lebetes, forcipes, fuscinulas, uncinos et ignium receptacula. Craticulamque ejus in modum retis fecit aeneam, et subter eam in altaris medio arulam, fusis quatuor annulis per totidem retiaculi summitates, ad immittendos vectes ad portandum: quos et ipsos fecit de lignis settim, et operuit laminis aeneis: induxitque in circulos, qui in altaris lateribus eminebant. Ipsum autem altare non erat solidum, sed cavum ex tabulatis, et intus vacuum. Fecit et labrum aeneum cum basi sua de speculis mulierum, quae excubabant in ostio tabernaculi. Fecit et atrium, in cujus australi plaga erant tentoria de bysso retorta, cubitorum centum, columnae aeneae viginti cum basibus suis, capita columnarum, et tota operis caelatura, argentea. Aeque [Col. 0292B] ad septentrionalem plagam, tentoria, columnae, basesque et capita columnarum, ejusdem mensurae, et operis, ac metalli, erant. In ea vero plaga, quae Occidentem respicit, fuere tentoria cubitorum quinquaginta, columnae decem cum basibus suis aeneae, et capita [a 1Kb] columnarum, et tota operis caelatura, argentea. Porro contra Orientem, quinquaginta cubitorum paravit tentoria, e quibus quindecim cubitos columnarum trium, cum basibus suis, unum tenebat latus, et in parte altera ( [b 1Kb] quia utraque introitum tabernaculi facit) quindecim aeque cubitorum erant tentoria, columnae tres, et bases totidem. Cuncta atrii tentoria byssus retorta texuerat. Bases columnarum fuere aeneae, capita autem earum cum [Vulg. add. cunctis] caelaturis suis argentea; sed et ipsas columnas [Col. 0292C] atrii vestivit argento. Et in introitu ejus opere plumario fecit tentorium ex hyacintho, purpura, vermiculo, ac bysso retorta, quod habebat viginti cubitos in longitudine, altitudo vero quinque cubitorum erat, juxta mensuram, quam cuncta atrii habebant tentoria. Columnae autem in ingressu fuere quatuor cum basibus aeneis, capitaque earum et caelaturae argenteae. Paxillos quoque tabernaculi et atrii per gyrum fecit aeneos. Haec sunt instrumenta tabernaculi testimonii, quae numerata sunt juxta praeceptum Mosi in caeremoniis Levitarum per manum Ithamar filii Aaron sacerdotis: quae Beseleel filius Uri filii Hur de tribu Juda, Domino per Mosen jubente, compleverat, juncto sibi socio Ooliab filio Ahisamach de tribu Dan: qui et ipse artifex lignorum [Col. 0292D] egregius fuit, et polymitarius atque plumarius ex hyacintho, et purpura vermiculo et bysso. Omne aurum quod expensum est in opere sanctuarii, et quod oblatum est in donariis, viginti novem talentorum fuit, et septingentorum triginta siclorum, ad mensuram sanctuari. [c 2Kb] Numerus autem argenti de donariis populi centum talentorum et mille septingentorum [Col. 0293A] septuaginta quinque siclorum ad mensuram sanctuarii medium siclum per capita singulorum. Oblatum est autem ab his qui transierunt ad numerum a viginti annis et supra, de sexcentis tribus millibus et quingentis quinquaginta armatorum. Fuerunt praeterea centum talenta argenti, e quibus conflatae sunt bases sanctuarii, et introitus ubi velum pendet Centum bases factae sunt de talentis centum, singulis talentis per bases singulas supputatis. De mille autem septingentis et septuaginta quinque siclis [Vulg. tac. siclis], fecit capita columnarum, quae et ipsa vestivit [h.] auro. Aeris quoque oblata sunt talenta septuaginta duo millia, et quadringenti supra sicli, ex quibus fusae sunt bases in introitu tabernaculi testimonii, et altare aeneum cum craticula [Col. 0293B] sua, omniaque vasa, quae ad usum ejus pertinent, et bases atrii tam in circuitu quam in ingressu ejus et paxilli tabernaculi atque atrii per gyrum.

(Cap. XXXIX.) De hyacintho vero et purpura, vermiculo ac bysso, fecit vestes [a 1Kb] ad ministrandum in sanctuario, et vestes sanctas, quibus indueretur Aaron (quando ministrabat in sanctis), sicut praecepit Dominus Mosi. Fecit igitur superhumerale de auro, hyacintho, et purpura, coccoque bis tincto, et bysso retorta, opere polymitario: inciditque bracteas aureas, et extenuavit in fila, ut possent torqueri cum priorum colorum subtegmine, duasque oras sibi invicem copulatas in utroque latere summitatum, et balteum ex iisdem coloribus, sicut praeceperat Dominus Mosi. Paravit et duos lapides onychinos, [Col. 0293C] astrictos et inclusos auro, et sculptos arte gemmaria nominibus filiorum Israel: posuitque eos in lateribus superhumeralis, in monimentum filiorum Israel, sicut praeceperat Dominus Mosi. Fecit et Rationale opere polymito juxta opus superhumeralis, ex auro, hyacintho, purpura, coccoque bis tincto, et bysso retorta: quadrangulum, duplex, mensurae palmi. Et posuit in eo gemmarum ordines quatuor. In primo versu erat sardius, topazius, smaragdus. In secundo, carbunculus, sapphirus, iaspis. In tertio, ligurius, achates, amethystus. In quarto, chrysolithus, onychinus, beryllus, circumdati et inclusi auro [Col. 0294A] per ordines suos. Ipsique lapides duodecim, sculpti erant nominibus duodecim tribuum Israel, singuli per nomina singulorum. Fecerunt in Rationali et catenulas sibi invicem cohaerentes, de auro purissimo, et duos uncinos, totidemque annulos aureos. Porro annulos posuerunt in utroque latere Rationalis, e quibus penderent duae catenae aureae, quas inseruerunt uncinis, qui superhumeralis angulis eminebant. Haec et ante et retro ita conveniebant sibi, ut superhumerale et rationale mutuo necterentur, stricta ad balteum, et annulis lortius capulata, quos jungebat vitta hyacinthina, ne laxa fluerent, et a se invicem moverentur, sicut praecepit Dominus Mosi. Fecerunt quoque tunicam superhumeralis totam hyacinthinam, et capitium in superiori parte contra medium, [Col. 0294B] oramque per gyrum capitii textilem: deorsum autem ad pedes mala punica ex hyacintho, purpura, vermiculo, ac bysso retorta, et tintinnabula de auro mundissimo, quae posuerunt inter malogranata, in extrema parte tunicae per gyrum: tintinnabulum autem aureum, et malum punicum, quibus ornatus incedebat pontifex quando ministerio fungebatur, sicut praeceperat Dominus Mosi. Fecerunt et tunicas byssinas opere textili Aaron et filiis ejus, et mitras cum coronulis suis ex bysso: feminalia quoque linea, byssina: cingulum vero de bysso retorta, hyacintho, purpura, ac vermiculo [b 1Kb] bis tincto, arte plumaria, sicut praeceperat Dominus Mosi. Fecerunt et laminam sacrae venerationis de auro purissimo, scripseruntque in ea opere gemmario, Sanctum Domini, et [Col. 0294C] strinxerunt eam cum mitra vitta hyacinthina, sicut praeceperat Dominus Mosi. Perfectum est igitur omne opus tabernaculi, et tecti testimonii: feceruntque filii Israel cuncta quae praeceperat Dominus Mosi. Et obtulerunt tabernaculum et tectum et universam supellectilem, annulos, tabulas, vectes, columnas ac bases, opertorium de pellibus arietum rubricatis, et aliud operimentum de ianthinis pellibus, velum, arcam, vectes, propitiatorium, mensam cum vasis suis et propositionis panibus: candelabrum, lucernas, et utensilia earum cum oleo, altare aureum, et unguentum, thymiama ex aromatibus, et tentorium [Col. 0295A] in introitu tabernaculi: altare aeneum, retiaculum, vectes, et vasa ejus omnia: labrum cum basi sua: tentoria atrii, et columnas cum basibus suis, tentorium in introitu atrii, funiculosque illius et paxillos. Nihil ex vasis defuit, quae in ministerium tabernaculi, et in tectum foederis jussa sunt fieri. Vestes quoque ad ministrandum in sanctuario, et vestes sanctas quibus sacerdotes utuntur, Aaron [Vulg. quibus sacerdotes utuntur in sanctuario Aaron] scilicet et filii ejus, obtulerunt filii Israel, sicut praeceperat Dominus. Quae postquam Moses cuncta vidit expleta, benedixit eis.

[C. CXXXVII, Cap. XL.] Locutusque est Dominus ad Mosen, dicens: Mense primo, die prima mensis, eriges tabernaculum testimonii, et pones in eo [Col. 0295B] arcam, demittesque ante illam velum, et illata mensa, pones super eam quae rite praecepta sunt. Candelabrum stabit cum lucernis suis, et altare aureum in quo adoletur incensum, coram arca testimonii. Tentorium in introitu tabernaculi pones, et ante illud altare holocausti: labrum inter altare et tabernaculum, quod implebis aqua. Circumdabisque atrium tentoriis, et ingressum ejus. Et assumpto unctionis oleo, unges tabernaculum cum vasis suis, ut sanctificentur: altare holocausti et omnia vasa ejus: labrum cum basi sua: omnia unctionis oleo consecrabis, ut sint sancta sanctorum. Applicabisque Aaron et filios ejus ad fores tabernaculi testimonii, et lotos aqua indues sanctis vestibus, ut ministrent mihi, et unctio eorum in sacerdotium proficiat sempiternum. [Col. 0295C] Fecitque Moses omnia, quae praeceperat Dominus. [T. XVII, C. CXXXVIII.] Igitur mense primo anni secundi, in prima die mensis, collocatum est tabernaculum. Erexitque illud Moses, et posuit tabulas ac bases et vectes, statuitque columnas, et [Col. 0296A] expandit tectum super tabernaculum, imposito desuper operimento, sicut Dominus imperaverat. Posuit et testimonium in arca, subditis infra vectibus, et oraculum desuper. Cumque intulisset arcam in tabernaculum, appendit ante eam velum, ut expleret Domini jussionem. Posuit et mensam in tabernaculo testimonii ad plagam septentrionalem extra velum, ordinatis coram propositionis panibus, sicut praeceperat Dominus Mosi. Posuit et candelabrum in tabernaculo testimonii e regione mensae in parte australi, locatis per ordinem lucernis, juxta praeceptum Domini. Posuit et altare aureum sub tecto testimonii contra velum, et adolevit super eo incensum aromatum, sicut jusserat Dominus Mosi. Posuit et tentorium in introitu tabernaculi [Vulg. add. testimonii], [Col. 0296B] et altare holocausti in vestibulo testimonii, offerens in eo holocaustum, et sacrificia, ut Dominus imperarat. Labrum quoque statuit inter tabernaculum testimonii et altare, implens illud aqua. Laveruntque Moses et Aaron, ac filii ejus manus suas et pedes, cum ingrederentur tectum foederis, et accederent ad altare, sicut praeceperat Dominus Mosi. Erexit et atrium per gyrum tabernaculi et altaris, ducto in introitu ejus tentorio [C. CXXXIX.] Postquam omnia perfecta sunt, operuit nubes tabernaculum testimonii, et gloria Domini implevit illud. Nec poterat Moses ingredi tectum foederis, nube operiente omnia, et majestate Domini coruscante, quia cuncta nubes operuerat. Siquando nubes tabernaculum deserebat, proficiscebantur filii Israel [Col. 0296C] per turmas suas: si pendebat desuper, manebant in eodem loco. Nubes quippe Domini incubabat per diem tabernaculo, et ignis in nocte, videntibus cunctis populis Israel per cunctas mansiones suas.


[Col. 0295] Explicit liber Elle Smoth, id est, Exodus.




[Col. 0295]
[LIBER LEVITICI.]





[CAPITULATIONES LIBRI LEVITICI.]



TITULI LIBRI LEVITICI, ID EST, VAJECRA.

[Col. 0295C] I. Ubi lex holocaustorum de immundis animalibus, vel avibus Domini promulgatur.

II. Sacrificium pro peccato per ignorantiam admisso. Jubetur de ignorantia pontificis pro errore populi, pro actu immundi, et recordatione peccati, et temere curantibus.

III. De sacrificio eorum, qui per errorem sanctificata comedunt, et de negante et pejerante, et libamentis.

IV. De oblationibus sacerdotum, quas pro se offerre [Col. 0295D] debeant, vel quid de oblationibus consequantur, de adipe et sanguine.

V. Quomodo initiandi sunt sacerdotes, vel quibus vestibus induendi. De unctione tabernaculi et vasorum ejus. Ubi Moyses sicut pontifex accipit portionem Aaron sacerdotis: Filii Aaron illicite ignem offerentes percussi sunt.

VI. Sacerdotibus praecipitur vinum non bibere, cum templum ingrediuntur. De mundis et immundis animalibus et avibus comedendis.

VII. De muliere pariente, et immunda. De leprae contaminatione [Col. 0296C] vel discrimine. De lepra vestimentorum. De mundatione leprae. De divitis et pauperis lepra, et mundatione domorum.

VIII. De viro fluxum seminis sustinente, vel de iis, quae per somnum contingere solent. De menstruis mulierum, vel profluvio.

IX. De duobus hircis, et de duobus vitulis pro populo et pontifice immolandis.

X. Praecipitur, ut omnis victima, quae in agro mactatur, [Col. 0296D] ut primitiae ex eadem Domino offerantur, et ne sanguinem quis comedat, vel morticinum, vel captum a bestia.

XI. Timor Dei imperatur: timendum patrem: idola non facienda, et caetera, quae ad legem et justificationes pertinent.

XII. Praecipitur nullum ex Israel et sancti seminis idolo consecrandum. De moechis et adultera: quae sunt personae, quibus liceat conjugio sociari.

XIII. Praecipitur sacerdos neminem lugere, neque viduam, aut repudiatam uxorem accipere: et corporalibus [Col. 0297A] vitiis maculatum sacrificium non offerre: nullum alienigenam Sancta sanctorum attingere.

XIV. De victimis pacificorum, quae sint Domino consecranda. De solemnitate azymorum, et consecratione spicarum in Pentecoste.

XV. De mense septimo, jejunio, et feriis tabernaculorum. Oleum ad luminaria offerendum. Et de panibus duodecim super altare jugiter imponendis.

[Col. 0298A] XVI. De blasphemo legis lapidato: et ingressi qualiter terram promissionis obtineant. De attenuato Hebraeo vendente possessionem suam. De aedibus Levitarum: de venditione ingenuorum: de adventis. Benedictiones servantium legem, et maledictiones contemptoribus legis Dei. De votis et sacrificiis, et aestimatione sacerdotis.



BREVES LIBRI LEVITICI.
[Col. 0297]

[Col. 0297A] I. De decem generibus oblationum absque fermento, et melle solo, admiscendis sale.

II. De aliis decem generibus oblationum pro ignorantia, vel oblivione, vel immunditia, et errore atque contemptu.

[Col. 0297B] III. De ritu sacerdotalium hostiarum, et caeterorum sacrificiorum, et de sanguine non edendo.

IV. De consecratione Aaron et filiorum ejus, omniumque vasorum, et de hostiis immolatis.

V. De praesentia gloriae Domini super tabernaculum, et holocaustis divino igne comsumptis, ubi Nadab, et Abiu ignis occidit.

VI. De mundis et immundis animantibus, et de mulieris purificatione post partum.

VII. De diversitate leprae, ejusque mundatione.

VIII. De passionibus vel immunditia tam viri, quam feminae.

IX. De observatione introeuntis in sancta Pontificis: et de duobus hircis sorte discretis: et de die afflictionis, et sanguine non edendo.

[Col. 0298A] X. De turpitudinibus et sacrilegiis gentium exsecrandis, et de constitutione praeceptorum.

XI. De magis, et adulteris, et de turpitudinibus. De pythonibus non sequendis, et de sacerdotibus, atque omni clero, ut in toto vitiis careant, et sanctum immundi [Col. 0298B] non comedant.

XII. De sacrificiis absque macula offerendis, et de alienigenarum oblationibus reprobandis.

XIII. De quinque solemnitatibus anni celebrioribus, et de oleo lucernarum, et de panibus propositionis.

XIV. De filio mulieris Israelitidis, qui blasphemavit nomen, et oculum pro oculo, et ut terra anno septimo sabbatizet, et de remissionibus anni jubilaei, et Dominus ad Judaeos: Terra, inquit, mea est, et vos advenae et coloni.

XV. De prosperitatibus quas Dominus pollicetur, si fiat quod praecepit, et de vindicta ob transgressionem septemplici.

XVI. De diversis votorum pretio redimendorum statutis.



CAPITULA LIBRI LEVITICI, ID EST VAJECRA.
[Col. 0297]

[Col. 0297C] I. Locutus est Dominus ad Mosen de tabernaculo testimonii, et de sacrificiis.

II. Quid offeratur pro delicto ignorantiae a sacerdote, vel populo, dicit Deus Mosi.

III. Quid pro negligentia offerendum sit.

IV. De commendato et invento: si mentiatur aut juret injuste.

V. De holocausto.

VI. De sacerdote uncto, quid offerat.

VII. Hostiam pro delicto.

VIII. Adipem et sanguinem, et a fera comestum non manducandum.

IX. De sacrificio salutari.

X. Lavit Moses Aaron et filios ejus, et induit eum vestem sacerdotalem.

[Col. 0297D] XI. Unxit Aaron et filios ejus, et vestivit, et obtulerunt holocausta et sacrificia, et descendit ignis consumens omnia.

XII. Nadab et Abiu offerentes ignem alienum, igne coelesti consumpti sunt.

XIII. Jubet sacerdotes cum accedunt [a 1Kb] ad Deum, vinum non bibere.

XIV. De sacrificio quod remanserit, [b 1Kb] sacerdotes cum suis praecepit manducare.

[Col. 0298C] XV. De pecoribus manducandis.

XVI. De piscibus qui manducentur.

XVII. De volatilibus non manducandis.

XVIII. De pecoribus non manducandis.

XIX. De reptilibus non manducandis.

XX. De muliere quae masculum pepererit.

XXI. De ea, quae puellam pepererit.

XXII. De tactu leprae.

XXIII. Mundatum a lepra ostendi sacerdoti, et sic intrare in castra.

XXIV. De macula leprae in domo.

XXV. De viro, cui fuerit fluxus ex corpore.

XXVI. De muliere, quae fuerit in fluxu sanguinis.

XXVII. Non debere Aaron assidue ingredi interius in Sancta.

[Col. 0298D] XXVIII. Septimo mense, decimo die mensis jejunandum.

XXIX. Sacrificia per Dei sacerdotes offerenda.

XXX. Sanguinem, et per se mortuum non manducandum.

XXXI. Morticinum et a fera captum non comedendum.

XXXII. Cum omni domestica generis non dormiendum.

XXXIII. Non adulterandum.

[Col. 0299A] XXXIV. Sanctos esse debere, qui ad Deum [a 1Kb] accedunt, et parentes diligere.

XXXV. Reliquias messis pauperibus dimittendas.

XXXVI. Non furandum, nec mentiendum, nec perjurandum, neque delaturam faciendam.

XXXVII. Proximum non laedendum.

XXXVIII. Mercedem mercenarii non detinendam.

XXXIX. Non maledices surdo.

XL. Ante caecum non pones offendiculum.

XLI. Dominum Deum tuum timebis.

XLII. Non judicabis injuste.

XLIII. Personas non accipies.

XLIV. Non ambulabis dolose.

XLV. Non insistes in sanguinem proximi tui.

XLVI. Non [b 1Kb] oderis fratrem tuum, nec vindicabis te [Col. 0299B] ipsum.

XLVII. Diliges proximum tuum tamquam te.

XLVIII. Jumenta tua non sines coire diverso generi.

XLIX. Veste, quae ex discoloribus est, non indueris.

L. Si quis dormierit cum ancilla desponsata viro.

LI. Non augurandum vel auspicandum.

LII. Non profanabis filiam tuam in moechiam.

LIII. Ventriloquos et incantatores non audiendos.

LIV. Seniores et presbyteros honorandos.

LV. Advenam diligendam.

LVI. Pondera et mensuras aeque habendas.

LVII. Quicumque dederit filiam suam principi Moloch, morte moriatur.

LVIII. Quicumque secutus fuerit ventriloquos aut praecantatores, pereat de populo.

[Col. 0299C] LIX. Qui maledixerit patri aut matri, moriatur.

LX. Adulteri pariter moriantur.

LXI. Cum uxore patris qui dormierit, ambo moriantur.

LXII. Si quis manserit cum nuru sua, ambo moriantur.

LXIII. Quicumque manserit cum masculo coitu femineo, ambo moriantur.

LXIV. Quicumque acceperit mulierem et matrem ejus, igni cremabuntur.

[Col. 0300A] LXV. Quicumque dederit concubitum in quadrupedem moriatur, et quadrupedem occidetis.

LXVI. [c 1Kb] Quaecumque mulier ad aliquod pecus accesserit causa coitus, occidantur.

LXVII. Quicumque acceperit uxorem [d 1Kb] sororem suam, exstirpabuntur de populo.

LXVIII. Si quis cum menstruata coierit, vel cum uxore patris, vel avunculi, vel fratris sui, morte moriatur.

LXIX. Ventriloquum et incantatorem lapidandos.

LXX. Sacerdotes in nullo inquinari, sed esse sanctos.

LXXI. Filia viri sacerdotis, si prostituatur ad fornicandum, igne cremabitur.

LXXII. Homo in quo fuerit macula, non accedet offerre dona Deo.

[Col. 0300B] LXXIII. Sacerdotem, in quo fuerit immunditia, et sic accesserit ad sancta, exterminari a Deo, et de sanctis extraneus non manducet.

LXXIV. Maculosa et vitiosa non offerenda.

LXXV. De sacrificio orationis.

LXXVI. De sabbato observando.

LXXVII. De Pascha et Azymis.

LXXVIII. De primitiis messis offerendis.

LXXIX. De mense septimo.

LXXX. Ad lumen lucernae oleum inferendum.

LXXXI. Eum qui blasphemaverit, lapidandum.

LXXXII. Eum qui occiderit, occidendum, et de Jubilaeo.

LXXXIII. De fratre paupere.

LXXXIV. De fratre venumdato et comparato.

[Col. 0300C] LXXXV. Idola non facienda.

LXXXVI. Sabbata observanda.

LXXXVII. Bellum abfuturum, si mandata custodiantur.

LXXXVIII. In tribulationibus, et fame, et plagis malis castigandos, si praecepta non servantur.

LXXXIX. Votum masculi vel feminae pretio efferendum, in pecudibus vero non mutandum.



INCIPIT LIBER VAJECRA QUI GRAECE DICITUR LEVITICUS.
[Col. 0299]

[Col. 0299D] [T. I, B. I, C. I, Cap. I.] Vocavit autem Mosen, et locutus est ei Dominus de tabernaculo testimonii, dicens: Loquere filiis Israel, et dices ad eos: Homo qui obtulerit ex vobis hostiam Domino de pecoribus, id est de bobus et ovibus offerens victimas, si holocaustum fuerit ejus [Col. 0300D] oblatio, ac de armento, masculum immaculatum offeret ad ostium tabernaculi testimonii, ad placandum sibi Dominum, ponetque manum super caput hostiae, et acceptabilis erit, atque in expiationem ejus proficiens. Immolabitque vitulum coram Domino: [Col. 0301A] offerent filii Aaron sacerdotes sanguinem ejus, fundentes per altaris circuitum, quod est ante ostium tabernaculi: detractaque pelle hostiae, artus in frusta concident, et subjicient in altari ignem, strue lignorum ante composita, et membra, quae caesa sunt, desuper ordinantes, caput videlicet, et cuncta quae adhaerent jecori, intestinis et pedibus lotis aqua: adolebitque ea sacerdos super altare in holocaustum et suavem odorem Domino. Quod si de pecoribus oblatio est, de ovibus, sive de capris holocaustum, [a 35Kb] masculum, absque macula offeret: immolabitque ad latus altaris, quod respicit ad Aquilonem, coram Domino: sanguinem vero illius fundent super altare filii Aaron per circuitum, dividentque membra, caput et omnia quae adhaerent jecori, et [Col. 0301B] imponent super ligna, quibus subjiciendus est ignis: intestina vero et pedes lavabunt aqua. Et oblata omnia adolebit sacerdos super altare, in holocaustum et odorem suavissimum Domino. Si autem de avibus, holocausti oblatio fuerit Domino, de turturibus, aut pullis columbae, offerat eam sacerdos ad altare, et retorto ad collum capite, ac rupto vulneris loco, decurrere faciet sanguinem super crepidinem altaris, vesiculam vero gutturis, et plumas projiciet propter altare ad orientalem plagam, in loco in quo cineres effundi solent, confringetque ascellas ejus, et non secabit, nec ferro dividet eam, et adolebit super altare, lignis igne supposito. Holocaustum est e oblatio suavissimi odoris Domino.

[Cap. II.] Anima cum obtulerit oblationem [h. munera] [Col. 0301C] sacrificii Domino, simila erit ejus oblatio, fundetque super eam oleum, et ponet thus, ac deferet ad filios Aaron sacerdotes, quorum unus tollet pugillum plenum similae et olei, ac totum thus, et ponet memoriale super altare, in odorem suavissimum Domino: quod autem reliquum fuerit de sacrificio, erit Aaron et filiorum ejus, sanctum sanctorum de oblationibus Domini. Cum autem obtuleris sacrificium coctum in clibano: de simila, panes scilicet absque fermento, conspersos oleo, et lagana azyma oleo lita: si oblatio tua fuerit de sartagine, similae conspersae oleo et absque fermento, divides eam minutatim, et fundes super eam oleum. Sin autem de craticula fuerit sacrificium: aeque simila oleo conspergetur, quam offeres Domino, tradens manibus sacerdotis. Qui cum obtulerit eam, tollet [Col. 0301D] memoriale de sacrificio, et adolebit super altare, in [Col. 0302A] odorem suavitatis Domino; quidquid autem reliquum est, erit Aaron et filiorum ejus, sanctum sanctorum de oblationibus Domini. Omnis oblatio, quae offertur Domino, absque fermento fiet, nec quidquam fermenti ac mellis adolebitur in sacrificium Domino. Primitias tantum eorum offeretis ac munera: super altare vero non ponentur in odorem suavitatis. Quidquid obtuleris sacrificii, sale condies, nec auferes sal foederis Dei tui de sacrificio tuo. In omni oblatione [Vulg. add. tua] offeres sal. Sin autem obtuleris munus primitiarum frugum tuarum Domino de spicis adhuc virentibus, torrebis eas [Vulg. tac. eas] igni, et confringes in morem farris, et sic offeres primitias tuas Domino, fundens supra oleum, et thus imponens, quia oblatio Domini est: de qua adolebit [Col. 0302B] sacerdos in memoriam muneris, partem farris fracti, et olei, ac totum thus.

[Cap. III.] Quod si hostia pacificorum fuerit ejus oblatio, et de bobus voluerit offerre, marem sive feminam, immaculata offeret coram Domino. Ponetque manum super caput victimae suae, quae immolabitur in introitu tabernaculi testimonii, fundentque filii Aaron sacerdotes sanguinem per circuitum altaris. Et offerent de hostia pacificorum in oblationem Domino, adipem qui operit vitalia, et quidquid pinguedinis intrinsecus est: duos renes cum adipe quo teguntur ilia, et reticulum jecoris cum renunculis: adolebuntque ea super altare in holocaustum, lignis igne supposito, in oblationem suavissimi odoris Domino. Si vero de ovibus fuerit ejus oblatio, et [Col. 0302C] pacificorum hostia, sive masculum, sive feminam obtulerit, immaculata erunt. Si agnum obtulerit coram Domino, ponet manum suam super caput victimae suae, quae immolabitur in vestibulo tabernaculi testimonii: fundentque filii Aaron sanguinem ejus per altaris circuitum. Et offerent de pacificorum hostia sacrificium Domino: adipem et caudam totam cum renibus, et pinguedinem quae operit ventrem atque universa vitalia, et utrumque renunculum cum adipe qui est juxta ilia, reticulumque jecoris cum renunculis: et adolebit ea sacerdos super altare, in pabulum ignis et oblationis Domini. Si capra fuerit ejus oblatio, et obtulerit eam Domino, ponet manum suam super caput ejus: immolabitque eam in introitu tabernaculi testimonii. Et fundent filii Aaron sanguinem ejus per altaris circuitum. Tollentque ex ea in [Col. 0302D] passum ignis Dominici, adipem qui operit ventrem, [Col. 0303A] et qui tegit universa vitalia, duos renunculos, cum reticulo quod est super eos juxta ilia, et arvinam jecoris cum renunculis, adolebitque ea sacerdos super altare, in alimoniam ignis et suavissimi odoris. Omnis adeps, Domini erit jure perpetuo in generationibus et cunctis habitaculis vestris, nec adipem, nec sanguinem omnino comedetis.

[T. II, B. II, C. II, Cap. IV.] Locutusque est Dominus ad Mosen, dicens: Loquere filiis Israel: Anima, cum [Vulg. quae] peccaverit per ignorantiam, et de universis mandatis Domini, quae praecepit, ut non fierent, quidpiam fecerit: si sacerdos, qui est unctus, peccaverit, delinquere faciens populum, offeret pro peccato suo vitulum immaculatum Domino, et adducet illum ad ostium tabernaculi testimonii coram Domino: ponetque [Col. 0303B] manum super caput ejus, et immolabit eum Domino. Hauriet quoque de sanguine vituli, inferens illum in tabernaculum testimonii. Cumque intinxerit digitum in sanguine, asperget eo septies coram Domino contra velum sanctuarii: ponetque de eodem sanguine super cornua altaris thymiamatis gratissimi Domino, quod est in tabernaculo testimonii: omnem autem reliquum sanguinem fundet in basim altaris holocausti in introitu tabernaculi. Et adipem vituli auferet [h. et omnem adipem vituli peccati auferet] pro peccato, tam eum qui operit vitalia, quam omnia quae intrinsecus sunt: duos renunculos, et reticulum, quod est super eos juxta ilia, et adipem jecoris cum renunculis, sicut aufertur de vitulo hostiae pacificorum, et adolebit ea super altare holocausti. [Col. 0303C] Pellem vero, et omnes carnes cum capite et pedibus et intestinis a fimo, et reliquo corpore efferet extra castra in locum mundum, ubi cineres effundi solent: incendetque ea super lignorum struem, quae in loco effusorum cinerum cremabuntur. Quod si omnis turba Israel ignoraverit, et per imperitiam fecerit quod contra mandatum Domini est, et postea intellexerit peccatum suum, offeret vitulum pro peccato [Vulg. add. suo], adducetque eum ad ostium tabernaculi. Et ponent seniores populi manus super caput ejus coram Domino. Immolatoque vitulo in conspectu Domini, inferet sacerdos, qui unctus est, de sanguine ejus in tabernaculum testimonii, tincto digito aspergens septies contra velum. Ponetque de eodem sanguine in cornibus altaris, quod est [Col. 0303D] coram Domino in tabernaculo testimonii; reliquum autem sanguinem fundet juxta basim altaris holocaustorum, quod est in ostio tabernaculi testimonii. Omnemque ejus adipem tollet, et adolebit super altare: sic faciens et de hoc vitulo quomodo fecit et prius, et rogante pro eis sacerdote, propitius erit eis Dominus. Ipsum autem vitulum efferet extra castra, atque comburet, sicut et priorem vitulum, quia pro peccato est multitudinis. Si peccaverit princeps, et fecerit unum e pluribus per ignorantiam, quod Domini [h. quod Domini Dei sui lege] lege prohibetur, et postea intellexerit peccatum suum, offeret hostiam Domino, hircum de capris immaculatum. Ponetque manum suam super caput ejus, cumque immolaverit [Col. 0304A] eum in loco, ubi solet mactari holocaustum coram Domino, quia pro peccato est, tinget sacerdos digitum in sanguine hostiae pro peccato, tangens cornua altaris holocausti, et reliquum [Vulg. add. sanguinem] fundens ad basim ejus. Adipem vero adolebit supra, sicut in victimis pacificorum fieri solet: rogabitque pro eo sacerdos, et pro peccato ejus, ac dimittetur ei. Quod si peccaverit anima per ignorantiam, de populo terrae, ut faciat quidquam ex iis quae Domini lege prohibentur, atque delinquat, et cognoverit peccatum suum, offeret capram immaculatam. Ponetque manum super caput hostiae, quae pro peccato est, et immolabit eam in loco holocausti. Tolletque sacerdos de sanguine in digito suo, et tangens cornua altaris holocausti, reliquum fundet [Col. 0304B] ad basim ejus. Omnem autem adipem auferens, sicut auferri solet de victimis pacificorum, adolebit super altare in odorem suavitatis Domino; rogabitque pro eo, et dimittetur ei. Sin autem de pecoribus obtulerit victimam pro peccato, ovem scilicet immaculatam, ponet manum super caput ejus, et immolabit eam in loco ubi solent holocaustorum caedi hostiae. Sumetque sacerdos de sanguine ejus digito suo, et tangens cornua altaris holocausti, reliquum fundet ad basim ejus. Omnem quoque auferens adipem, sicut auferri solet adeps arietis qui immolatur pro pacificis, cremabit super altare in incensum Domini, rogabitque pro eo et pro peccato ejus, et dimittetur ei.

[C. III, Cap. V.] Si peccaverit anima, et audierit [Col. 0304C] vocem adjurantis, testisque fuerit quod aut ipse vidit aut conscius est: nisi indicaverit, portabit iniquitatem suam. Anima quae tetigerit aliquid immundum, sive quod occisum a bestia est, aut per se mortuum, vel quodlibet aliud reptile, et oblita fuerit [h. anima quae tetigerit aliquid immundum, aut cadaver bestiae immundae vel cujuslibet quadrupedis vel reptilis animantis immundi, et oblita fuerit] immunditiae suae, rea est, et deliquit: et si tetigerit quidquam de immunditia hominis juxta omnem impuritatem qua pollui solet, oblitaque cognoverit postea, subjacebit delicto. Anima quae juraverit et protulerit labiis suis, ut vel male quid faceret, vel bene, et idipsum juramento et sermone firmaverit, oblitaque postea intellexerit delictum suum, agat poenitentiam [Col. 0304D] pro peccato, et offerat agnam de gregibus, sive capram, orabitque pro ea sacerdos et pro peccato ejus: sin autem non potuerit offerre pecus, offerat duos turtures, vel duos pullos columbarum Domino, unum pro peccato, et alterum in holocaustum, dabitque eos secerdoti, qui primum offerens pro peccato, retorquebit caput ejus ad pinnulas [h. cervicem], ita ut collo haereat, et non penitus abrumpatur. Et asperget de sanguine ejus parietem altaris; quidquid autem reliquum fuerit, faciet distillare ad fundamentum ejus, quia pro peccato est. Alterum vero adolebit holocaustum, ut fieri solet: rogabitque pro eo sacerdos et pro peccato ejus [h. expiabit super eum sacerdos pro peccato ejus], et dimittetur ei. [Col. 0305A] Quod si non quiverit manus ejus offerre duos turtures, vel duos pullos columbae, offeret pro peccato similam, partem epha decimam, non mittet in eam oleum, nec thuris aliquid imponet, quia pro peccato est: tradetque eam sacerdoti, qui plenum [a 1Kb] ex ea pugillum hauriens, cremabit super altare in monimentum ejus, qui obtulit, rogans pro illo, et expians, reliquam vero partem ipse habebit in munere. [T. III.] Locutusque est Dominus ad Mosen, dicens: Anima si praevaricans caeremonias per errorem [h. per ignorantiam], in his quae Domino sunt sanctificata, peccaverit, offeret pro delicto suo arietem immaculatum de gregibus, qui emi potest duobus siclis juxta pondus sanctuarii: ipsumque quod tulit damni [h. non habet] restituet, et quintam [Col. 0305B] partem ponet supra, tradens sacerdoti, qui rogabit pro eo offerens arietem, et dimittetur ei. Anima si peccaverit per ignorantiam, feceritque unum ex iis quae Domini lege prohibentur, et peccati rea intellexerit iniquitatem suam, offeret arietem immaculatum de gregibus sacerdoti, juxta mensuram aestimationemque peccati: qui orabit pro eo, quia nesciens fecerit, et dimittetur ei, quia per errorem deliquit in Dominum.

[C. IV, Cap. VI.] Locutus est Dominus ad Mosen, dicens: Anima quae peccaverit, et contempto Domino, negaverit depositum proximo suo, quod fidei ejus creditum fuerat [h. aut id quod fidei ejus creditum fuerat], vel vi aliquid extorserit, aut calumniam fecerit, sive rem perditam invenerit, et inficians [Col. 0305C] insuper pejeraverit, et quodlibet aliud ex pluribus fecerit, in quibus peccare solent homines, convicta delicti, reddet omnia, quae per fraudem voluit obtinere, integra, et quintam insuper partem domino, cui damnum intulerat. Pro peccato autem suo offeret arietem immaculatum de grege, et dabit eum sacerdoti, juxta aestimationem mensuramque delicti, qui rogabit pro eo coram Domino, et dimittetur illi pro singulis, quae faciendo peccavit. [B. III, C. V.] Locutus est Dominus ad Mosen, dicens: Praecipe Aaron et filiis ejus: Haec est lex holocausti: Cremabitur in altari tota nocte usque mane: ignis ex eodem altari erit. Vestietur sacerdos tunica et feminalibus lineis: tolletque cineres quos vorans ignis excussit, et ponens juxta altare, spoliabitur prioribus [Col. 0305D] vestimentis, indutusque aliis, efferet eos extra castra et in loco mundissimo [h. non habet, usque ad favillam consumi faciet] usque ad favillam consumi faciet. Ignis autem in altari semper ardebit, quem nutriet sacerdos subjiciens ligna mane per singulos dies, et imposito holocausto, desuper adolebit adipes pacificorum. Ignis est ipse perpetuus, qui numquam deficiet in altari. Haec est lex sacrificii et libamentorum, quae offerent filii Aaron coram Domino, et coram altari [h. coram Domino in altari]. [Col. 0306A] Tollet sacerdos pugillum similae, quae conspersa est oleo, et totum thus, quod super similam positum est: adolebitque illud in altari, in monimentum odoris suavissimi Domino: reliquam autem partem similae comedet Aaron cum filiis suis, absque fermento, et comedet in loco sancto atrii tabernaculi. Ideo autem non fermentabitur, quia pars ejus in Domini offertur incensum. Sanctum sanctorum erit, sicut pro peccato atque delicto. Mares tantum stirpis Aaron comedent illud. Legitimum ac sempiternum est [Vulg. erit] in generationibus vestris de sacrificiis Domini. Omnis qui tetigerit illa, sanctificabitur. [T. IV, C. VI.] Et locutus est Dominus ad Mosen, dicens: Haec est oblatio Aaron et filiorum ejus, quam offerre debent Domino in die unctionis suae. [Col. 0306B] Decimam partem epha offerent similae in sacrificio sempiterno, medium ejus mane, et medium ejus vespere: quae in sartagine oleo conspersa frigetur. Offerat autem eam calidam, in odorem suavissimum Domino, sacerdos qui patri jure successerit: et tota cremabitur in altari. Omne enim sacrificium sacerdotum igne consumetur, nec quisquam comedet ex eo. [C. VII.] Locutus est autem Dominus ad Mosen, dicens: Loquere ad Aaron et ad filios ejus: ista est lex hostiae pro peccato: In loco ubi offertur holocaustum, immolabitur coram Domino. Sanctum sanctorum est. Sacerdos, qui offeret [Vulg. offert], comedet eam in loco sancto, in atrio tabernaculi. Quidquid [h. quisquis] tetigerit carnes ejus, sanctificabitur. Si de sanguine illius vestis fuerit aspersa, [Col. 0306C] lavabitur in loco sancto. Vas antem fictile, in quo cocta est, confringetur; quod si vas aeneum fuerit, defricabitur, et lavabitur aqua. Omnis masculus de genere sacerdotali vescetur carnibus ejus, quia sanctum sanctorum est. Hostia enim quae caeditur pro peccato, cujus sanguis infertur in tabernaculum testimonii ad expiandum in sanctuario, non comedetur, sed comburetur igni.

[Cap. VII.] Haec quoque est lex hostiae pro delicto, sancta sanctorum est: idcirco ubi immolabitur holocaustum, mactabitur et victima pro delicto: sanguis ejus per gyrum fundetur altaris. Offerent ex ea caudam et adipem, qui operit vitalia. Duos renunculos, et pinguedinem quae juxta ilia est, reticulumque jecoris cum renunculis. Et adolebit ea sacerdos [Col. 0306D] super altare: incensum est Domini pro delicto. Omnis masculus de sacerdotali genere, in loco sancto vescetur his carnibus, quia sancta [Vulg. sanctum] sanctorum est. Sicut pro peccato offertur hostia, ita et pro delicto: utriusque hostiae lex una erit; ad sacerdotem, qui eam obtulerit, pertinebit. Sacerdos qui offert holocausti victimam, habebit pellem ejus. Et omne sacrificium similae, quod coquitur in clibano, quidquid et in craticula vel in sartagine praeparatur, ejus erit sacerdotis a quo offertur: [h. et] [Col. 0307A] sive oleo conspersa, sive arida fuerit, cunctis filiis Aaron mensura aequa per singulos dividetur. Haec est lex hostiae pacificorum quae offertur Domino. Si pro gratiarum actione fuerit oblatio, offerent panes absque fermento conspersos oleo, et lagana azyma uncta oleo, coctamque similam, et collyridas olei admixtione conspersas: panes quoque fermentatos, cum hostia gratiarum, quae immolatur pro pacificis: ex quibus unus pro primitiis offeretur Domino, et erit sacerdotis qui fundet hostiae sanguinem. Cujus carnes eadem comedentur die, nec remanebit ex eis quidquam usque mane. Si voto vel sponte quisquam obtulerit hostiam, eadem similiter edetur die: sed et si quid in crastinum remanserit, vesci licitum est: quidquid autem tertius invenerit dies, ignis absumet. [Col. 0307B] [C. VIII.] Et si quis de carnibus victimae pacificorum die tertio comederit, irrita fiet oblatio, nec proderit offerenti: quin potius quaecumque anima tali se edulio contaminaverit, praevaricationis rea erit. Caro, quae aliquid tetigerit immundum, non comedetur, sed comburetur igni: qui fuerit mundus, vescetur ea. Anima polluta, quae ederit de carnibus hostiae pacificorum, quae oblata est Domino, peribit de populis suis. Et quae tetigerit immunditiam hominis, vel jumenti, sive omnis rei quae polluere potest, et comederit de hujuscemodi carnibus, interibit de populis suis. Locutusque est Dominus ad Mosen, dicens: Loquere filiis Israel: Adipem ovis, et bovis, et caprae, non comedetis. Adipem cadaveris morticini, et ejus animalis quod [Col. 0307C] a bestia captum est, habebitis in usus varios. Si quis adipem, qui offerri debet in incensum [h. Si quis adipem animalium quae offerri debent in sacrificium] Domini, comederit, peribit de populo suo. Sanguinem quoque omnis animalis non sumetis in cibo, tam de avibus quam de pecoribus [h. non sumetis in cibo, in cunctis habitaculis vestris]. Omnis anima, quae ederit sanguinem, peribit de populis suis. [C. IX.] Locutusque est Dominus ad Mosen, dicens: Loquere filiis Israel [Vulg. add. dicens]: Qui offert victimam pacificorum Domino, offerat simul et sacrificium, id est, et libamenta ejus. Tenebit manibus adipem hostiae, et pectusculum: cumque ambo oblata Domino consecraverit, tradet sacerdoti, qui adolebit adipem super altare, pectusculum [Col. 0307D] autem erit Aaron et filiorum ejus. Armus quoque dexter de pacificorum hostiis cedet in primitias sacerdotis. Qui obtulerit sanguinem et adipem, filiorum Aaron, ipse habebit armum dextrum in portione sua. Pectusculum enim elevationis et armum separationis tuli a filiis Israel de hostiis eorum pacificis, et dedi Aaron sacerdoti ac filiis ejus, lege perpetua, ab omni populo Israel. [T, V, B. IV.] Haec est unctio Aaron et filiorum ejus in caeremoniis Domini, die qua obtulit eos Moses, ut sacerdotio fungerentur, et quae praecepit dari eis Dominus a filiis Israel religione perpetua in generationibus suis. Ista lex holocausti et sacrificii pro peccato atque delicto, et pro consecratione et pacificorum [Col. 0308A] victimis: quas [Vulg. quam] constituit Dominus Mosi in monte Sinai, quando mandavit filiis Israel ut offerrent oblationes suas Domino in deserto Sinai.

[C. X, Cap. VIII.] Locutusque est Dominus ad Mosen, dicens: Tolle Aaron cum filiis suis vestes eorum, et unctionis oleum, vitulum pro peccato, duos arietes, et canistrum cum azymis, et congregabis omnem coetum ad ostium tabernaculi. [C. XI.] Fecit Moses ut Dominus imperaverat. Congregataque omni turba ante fores tabernaculi, ait: Iste est sermo, quem jussit Dominus fieri. Statimque obtulit Aaron et filios ejus. Cumque lavisset eos, vestivit pontificem subucula linea, accingens eum balteo, et induens [Vulg. add. eum] tunica hyacinthina, et desuper humerale imposuit, quod astringens cingulo, [Col. 0308B] aptavit rationali, in quo erat Doctrina et Veritas. Cidari quoque texit caput: et super eam, contra frontem, posuit laminam auream consecratam in sanctificatione, sicut praeceperat ei Dominus. Tulit et unctionis oleum, quo linivit tabernaculum cum omni supellectili sua. Cumque sanctificans aspersisset altare septem vicibus, unxit illud, et omnia vasa ejus, labrumque cum basi [h. fistula] sua sanctificavit oleo. Quod fundens super caput Aaron, unxit eum et consecravit; filios quoque ejus oblatos vestivit tunicis lineis, et cinxit balteo [Vulg. balteis], imposuitque mitras, ut jusserat Dominus. Obtulit et vitulum pro peccato. Cumque super caput ejus imposuisset Aaron, et filii ejus manus suas, immolavit eum, hauriens sanguinem, et tincto digito, [Col. 0308C] tetigit cornua altaris per gyrum. Quo expiato et sanctificato, fudit reliquum sanguinem ad fundamenta ejus. Adipem autem qui erat super vitalia, et reticulum jecoris, duosque renunculos eum arvinulis suis, adolevit super altare: vitulum cum pelle, carnibus, et fimo, cremans extra castra, sicut praeceperat Dominus. Obtulit et arietem in holocaustum, super cujus caput cum imposuissent Aaron et filii ejus manus suas, immolavit eum, et fudit sanguinem ejus super altare per circuitum [Vulg. per circuitum altaris]. Ipsumque arietem in frusta concidens, caput ejus, et artus, et adipem adolevit igni, lotis prius intestinis et pedibus, totumque simul arietem incendit super altare, eo quod esset holocaustum suavissimi odoris Domino, sicut praeceperat [Col. 0308D] ei. Obtulit et arietem secundum, in consecratione sacerdotum: posueruntque super caput illius Aaron et filii ejus manus suas. Quem cum immolasset Moses, sumens de sanguine, tetigit extremum auriculae dextrae Aaron, et pollicem manus ejus dextrae, similiter et pedis. Obtulit et filios Aaron. Cumque de sanguine arietis immolati tetigisset extremum auriculae singulorum dextrae, et pollices manus ac pedis dextri, reliquum fudit super altare per circuitum; adipem vero, et caudam, omnemque pinguedinem quae operit intestina reticulumque jecoris, et duos renes cum adipibus suis et armo dextro separavit. Tollens autem de canistro azymorum, quod erat coram Domino, panem absque fermento, et [Col. 0309A] collyridam conspersam oleo, laganumque posuit super adipes et armum dextrum, tradens simul omnia Aaron et filiis ejus. Qui postquam [a 1Kb] levaverunt ea coram Domino, rursum suscepta de manibus eorum, adolevit super altare holocausti, eo quod consecrationis esset oblatio, in odorem suavitatis sacrificii Domino. Tulit et pectusculum, elevans illud coram Domino, de ariete consecrationis in partem suam [h. In partem suam Moses], sicut praeceperat ei Dominus. Assumensque unguentum et sanguinem qui erat super altare [Vulg. altari], aspersit super Aaron et vestimenta ejus, et super filios illius ac vestes eorum. Cumque sanctificasset eos in vestitu suo [h. Cumque sanctificasset eos et vestes eorum], praecepit eis, dicens: Coquite carnes [Col. 0309B] ante fores tabernaculi [h. Tabernaculi testimonii], et ibi comedetis eas. Panes quoque consecrationis edite qui positi sunt in canistro, sicut praecepit mihi Dominus, dicens: Aaron et filii ejus comedent eos; quidquid autem reliquum fuerit de carne et panibus, ignis absumet. De ostio quoque tabernaculi non exibitis septem diebus, usque ad diem quo complebitur tempus consecrationis vestrae. Septem enim diebus finitur consecratio: sicut et impraesentiarum factum est, ut ritus sacrificii compleatur [Vulg. compleretur]. Die ac nocte manebitis in tabernaculo observantes custodias Domini, ne moriamini: sic enim mihi praeceptum est. Feceruntque Aaron et filii ejus cuncta quae locutus est Dominus per manum Mosi.

[Col. 0309C] [Cap. IX.] Facto autem octavo die, vocavit Moses Aaron et filios ejus, ac majores natu Israel, dixitque ad Aaron: Tolle de armento vitulum pro peccato, et arietem in holocaustum, utrumque immaculatum, et offer illos coram Domino. Et ad filios Israel loqueris: Tollite hircum pro peccato, et vitulum atque agnum anniculos, et sine macula, in holocaustum, bovem et arietem pro pacificis: et immolate eos coram Domino, in sacrificio singulorum similam oleo conspersam offerentes. Hodie enim Dominus apparebit vobis. Tulerunt ergo cuncta quae jusserat Moses ad ostium tabernaculi: ubi cum omnis astaret multitudo, ait Moses: Iste est sermo, quem praecepit Dominus; facite, et apparebit vobis gloria ejus. Dixitque ad Aaron: Accede ad altare, et immola [Col. 0309D] pro peccato tuo: offer holocaustum, et deprecare pro te et pro populo. Cumque mactaveris hostiam populi, ora pro eo, sicut praecepit Dominus. Statimque Aaron accedens ad altare, immolavit vitulum pro peccato suo: cujus sanguinem obtulerunt ei filii sui: in quo tingens digitum, tetigit cornua altaris, [Col. 0310A] et fudit residuum ab basim ejus. Ad pemque et renunculos, ac reticulum jecoris, quae sunt pro peccato, adolevit super altare, sicut praeceperat Dominus Mosi: carnes vero et pellem ejus extra castra combussit igni. Immolavit et holocausti victimam: obtuleruntque ei filii sui sanguinem ejus, quem fudit per altaris circuitum. Ipsam etiam hostiam in frusta concisam, cum capite et membris singulis obtulerunt. Quae omnia super altare cremavit igni [h. non habet], lotis prius aqua intestinis et pedibus. Et pro peccato populi offerens mactavit hircum: expiatoque altari [h. quo loto atque oblato], fecit holocaustum, addens in sacrificio libamenta, quae pariter offeruntur, et adolens ea super altare, absque caeremoniis holocausti matutini. Immolavit et bovem atque arietem, [Col. 0310B] hostias pacificas populi: obtuleruntque ei filii sui sanguinem, quem fudit super altare in circuitu. Adipes autem bovis, et caudam arietis [h. Adipem autem bovis et arietis, et caudam arietis], renunculosque cum adipibus suis, et reticulum jecoris posuerunt super pectora. Cumque cremati essent adipes in altari, pectora eorum, et armos dextros separavit Aaron, elevans coram Domino, sicut praeceperat Moses. Et [b 1Kb] tendens manum contra populum, benedixit eis. Sicque completis hostiis pro peccato, et holocaustis, et pacificis, descendit. Ingressi autem et Moses et Aaron tabernaculum testimonii, et deinceps egressi, benedixerunt populo. [B. V.] Apparuitque gloria Domini omni multitudini, et ecce egressus ignis a Domino, devoravit holocaustum, et adipes [Col. 0310C] qui erant super altare. Quod cum vidissent turbae, laudaverunt Dominum, ruentes in facies suas.

[C. XII, Cap. X.] Arreptisque Nadab et Abiu filii Aaron thuribulis, posuerunt ignem et incensum desuper, offerentes coram Domino ignem alienum: quod eis praeceptum non erat. Egressusque ignis a Domino, devoravit eos, et mortui sunt coram Domino. Dixit Moses ad Aaron: Hoc est quod locutus est Dominus: Sanctificabor in iis qui appropinquant mihi, et in conspectu omnis populi glorificabor. Quod audiens tacuit Aaron. Vocatis autem Moses Misaele et Elsaphan, filiis Oziel, patrui Aaron, ait ad eos: Ite et tollite fratres vestros de conspectu sanctuarii, et asportate extra castra. Confestimque pergentes, tulerunt eos sicut jacebant, vestitos lineis [Col. 0310D] tunicis, et ejecerunt foras [h. confestimque pergentes tulerunt eos in tunicis suis, et ejecerunt foras], ut sibi fuerat imperatum. Et dixit Moses ad Aaron et ad Eleazar, atque Ithamar, filios ejus: Capita vestra nolite nudare, et vestimenta nolite scindere, ne forte moriamini, et super omnem coetum oriatur [Col. 0311A] indignatio. Fratres quoque vestri, [a 1Kb] omnis domus Israel, plangant incendium quod Dominus suscitavit: vos autem non egrediemini fores tabernaculi, alioquin peribitis: oleum quippe sanctae unctionis est super vos. Qui fecerunt omnia juxta praeceptum Mosi. [T. VI, C. XIII.] Dixit quoque Dominus ad Aaron: Vinum et omne quod inebriare potest, non bibetis tu et filii tui, quando intretis in tabernaculum testimonii, ne moriamini: quia [h. non habet] praeceptum sempiternum est in generationes vestras. Et ut habeatis scientiam discernendi inter sanctum et profanum, inter pollutum et mundum, doceatisque filios Israel omnia legitima mea quae locutus est Dominus ad eos per manum Mosi. [C. XIV.] Locutusque est Moses ad Aaron, et ad [Col. 0311B] Eleazar, et Ithamar filios ejus, qui residui erant: Tollite sacrificium, quod remansit de oblatione Domini, et comedite illud absque fermento juxta altare, quia sanctum sanctorum est. Comedetis autem in loco sancto, quod datum est tibi et filiis tuis de oblationibus Domini, sicut praeceptum est mihi. Pectusculum quoque quod oblatum est, et armum qui separatus est, edetis in loco mundissimo tu et filii tui, ac filiae tuae tecum. Tibi enim ac liberis tuis reposita sunt de hostiis salutaribus filiorum Israel: eo quod armum et pectus, et adipes qui cremantur in altari, elevaverunt coram Domino, et pertineant ad te, et ad filios tuos, lege perpetua, sicut praecepit Dominus. Inter haec hircum, qui oblatus fuerat pro peccato, cum quaereret Moses, [Col. 0311C] exustum reperit, iratusque contra Eleazar et Ithamar, filios Aaron, qui remanserant, ait: Cur non comedistis hostiam pro peccato in loco sancto, quae sancta sanctorum est, et data vobis ut portetis iniquitatem multitudinis, et rogetis pro ea in conspectu Domini, praesertim cum de sanguine illius non sit illatum intra sancta, et comedere eam debueritis in sanctuario, sicut praeceptum est mihi? Respondit Aaron: Oblata est hodie victima pro peccato, et holocaustum coram Domino: mihi autem accidit, quod vides. Quomodo potui comedere eam, aut placere Domino in caeremoniis, mente lugubri? Quod cum audisset Moses, recepit satisfactionem.

[B. VI, C. XV, Cap. XI.] Locutus est Dominus ad Mosen et Aaron dicens: Dicite filiis Israel: Haec [Col. 0311D] sunt animalia quae comedere debetis de cunctis animantibus [h. quadrupedibus] terrae: Omne quod habet divisam ungulam, et ruminat in pecoribus, comedetis. Quidquid autem ruminat quidem, et habet ungulam, sed non dividit eam, sicut camelus et caetera, non comedetis illud, et inter immunda reputabitis. Choerogryllius qui ruminat, ungulamque non dividit, immundus est: Lepus quoque, nam et ipse ruminat, sed ungulam non dividit. Et sus, qui cum ungulam dividat, non ruminat. Horum carnibus non vescemini, nec cadavera contingetis, quia immunda sunt vobis. [C. XVI.] Haec sunt etiam [Col. 0312A] quae gignuntur in aquis, et vesci licitum est. Omne quod habet pinnulas et squamas, tam in mari quam in fluminibus et stagnis [h. non habet, et stagnis], comedetis. Quidquid autem pinnulas et squamas non habet eorum, quae in aquis moventur et vivunt, abominabile vobis et exsecrandum erit, carnes eorum non comedetis, et morticina vitabitis. Cuncta quae non habent pinnulas et squamas in aquis, polluta erunt. [C. XVII.] Haec sunt quae de avibus comedere non debetis, et vitanda sunt vobis: aquilam et gryphem, et haliaeetum, milvum ac vulturem juxta genus suum, et omne corvini generis in similitudinem suam, struthionem, et noctuam, et larum, et accipitrem juxta genus suum: bubonem, et mergulum, et ibin, cygnum, et onocrotalum, et [Col. 0312B] porphyrionem, herodionem et charadrion juxta genus suum, upupam quoque, et vespertilionem. [C. XVIII.] Omne de volucribus quod graditur super quatuor pedes, abominabile erit vobis. Quidquid autem ambulat quidem super quatuor pedes, sed habet longiora retro crura, per quae salit super terram, comedere debetis, ut est bruchus in genere suo, et attachus atque ophiomachus, ac locusta, singula juxta genus suum. Quidquid autem ex volucribus quatuor tantum habet pedes, exsecrabile erit vobis, et quicumque morticina eorum tetigerit, polluetur, et erit immundus usque ad vesperum, et si necesse fuerit ut portet quippiam horum [h. et qui portaverit quippiam horum] mortuum, lavabit vestimenta sua, et immundus erit usque ad [Col. 0312C] occasum solis. Omne animal quod habet quidem ungulam, sed non dividit eam, nec ruminat, immundum erit, et qui tetigerit illud, contaminabitur. Quod ambulat super manus, ex cunctis animantibus, quae incedunt quadrupedia, immundum erit: qui tetigerit morticina eorum, polluetur usque ad vesperum. Et qui portaverit hujuscemodi cadavera, lavabit vestimenta sua, et immundus erit usque ad vesperum, quia omnia haec immunda sunt vobis. Haec quoque inter polluta reputabuntur de his quae moventur in terra, mustela et mus et crocodilus, singula juxta genus suum, mygale, et chamaeleon, et stellio, et lacerta, et talpa, omnia haec immunda sunt; qui tetigerit morticina eorum, immundus erit usque ad vesperum, et super quod ceciderit [Col. 0312D] quidquam de morticinis eorum, polluetur, tam vas ligneum et vestimentum, quam pelles et cilicia, et in quocumque fit opus, intingentur aqua, et polluta erunt usque ad vesperum, et sic postea mundabuntur. Vas autem fictile, in quod horum quidquam intro ceciderit, polluetur, et idcirco frangendum est. Omnis cibus quem comedetis, si fusa fuerit super eum aqua, immundus erit: et omne liquens quod bibitur de universo vase, immundum erit. Et quidquid de morticinis istius modi ceciderit super illud, immundum erit, sive clibani, sive chytropodes, destruentur et immundi erunt. Fontes vero [Col. 0313A] et cisternae, et omnis aquarum congregatio munda erit. Qui morticinum eorum tetigerit, polluetur. Si ceciderint super sementem, non polluent eam. Si autem quispiam aqua sementem perfuderit, et postea morticinis tacta fuerit, illico polluetur. Si mortuum fuerit animal, quod licet vobis comedere, qui cadaver ejus tetigerit, immundus erit usque ad vesperum, et qui comederit ex eo quidpiam, sive portaverit, lavabit vestimenta sua, et immundus erit usque ad vesperum. [C. XIX.] Omne quod reptat super terram, abominabile erit, nec assumetur in cibum. Quidquid super pectus quadrupes graditur, et multos habet pedes, sive per humum trahitur, non comedetis, quia abominabile est. Nolite contaminare animas vestras, nec tangatis [Col. 0313B] quidquam eorum, ne immundi sitis. Ego enim sum Dominus Deus vester: sancti estote, quia ego sanctus sum. Ne polluatis animas vestras in omni reptili, quod movetur super terram. Ego enim sum Dominus qui eduxi vos de terra Aegypti, ut essem vobis in Deum. Sancti eritis, quoniam ego sanctus sum. Ista est lex animantium ac volucrum, et omnis animae viventis, quae movetur in aqua, et reptat in terra, ut differentias noveritis mundi et immundi, et sciatis quid comedere et quid respuere debeatis.

[B. VII, C. XX, Cap. XII.] Locutusque est Dominus ad Mosen, dicens: Loquere filiis Israel, et dices ad eos: Mulier, si suscepto semine [h. fuso semine] pepererit masculum, immunda erit septem diebus, juxta dies separationis menstruae. Et die octavo [Col. 0313C] circumcidetur infantulus: ipsa vero triginta tribus diebus manebit in sanguine purificationis suae. Omne sanctum non tanget, nec ingredietur in sanctuarium, donec impleantur dies purificationis ejus [C. XXI]. Sin autem feminam pepererit, immunda erit duabus hebdomadibus juxta ritum fluxus menstrui, et sexaginta ac sex diebus manebit in sanguine purificationis suae. Cumque expleti fuerint dies purificationis ejus, pro filio, sive pro filia, deferet agnum anniculum in holocaustum, et pullum columbae, sive turturem pro peccato ad ostium tabernaculi testimonii, et tradet sacerdoti, qui offeret illa coram Domino, et rogabit pro ea, et sic mundabitur a profluvio sanguinis sui. Ista est lex parientis masculum aut feminam. Quod si non invenerit manus ejus, nec [Col. 0313D] potuerit offerre agnum, sumet duos turtures vel duos pullos columbae, unum in holocaustum, et alterum pro peccato. Orabitque pro ea sacerdos, et sic mundabitur.

[B. VII, C. XXII, Cap. XIII.] Locutusque est Dominus ad Mosen et Aaron, dicens: Homo, in cujus cute et carne ortus fuerit diversus color sive pustula, aut quasi lucens quidpiam, id est, plaga leprae, adducetur ad Aaron sacerdotem, vel ad unum quemlibet filiorum ejus. Qui cum viderit, lepram in cute, et pilos in album mutatos colorem, ipsamque speciem [Col. 0314A] leprae humiliorem cute et carne reliqua, plaga leprae est, et ad arbitrium ejus separabitur. Sin autem lucens candor fuerit in cute, nec humilior carne reliqua, et pili coloris pristini, recludet eum sacerdos septem diebus, et considerabit die septimo, et siquidem lepra ultra non creverit, nec transierit in cute priores terminos, rursum includet [Vulg. reclaudet], eum septem diebus aliis. Et die septimo contemplabitur: si obscurior fuerit lepra, et non creverit in cute, mundabit eum, quia scabies est; lavabitque homo vestimenta sua, et mundus erit. Quod si postquam a sacerdote visus est, et redditus munditiae, iterum lepra creverit, adducetur ad eum, et immunditiae condemnabitur. Plaga leprae si fuerit in homine, adducetur ad sacerdotem, et videbit [Col. 0314B] eum. Cumque color albus in cute fuerit, et capillorum mutaverit aspectum, ipsa quoque caro viva apparuerit: lepra vetustissima judicabitur, atque inolita cuti. Contaminabit itaque eum sacerdos, et non recludet, [a 1Kb] quia perspicuae immunditiae est. Sin autem effloruerit discurrens lepra in cute, et operuerit omnem cutem a capite usque ad pedes: quidquid sub aspectum oculorum cadit, considerabit eum sacerdos [h. sub aspectu oculorum sacerdotis], et teneri lepra mundissima judicabit: eo quod omnis in candorem versa sit, et idcirco homo mundus erit. Quando vero caro vivens in eo apparuerit, tunc sacerdotis judicio polluetur, et inter immundos reputabitur. Caro enim viva si lepra aspergatur, immunda est. Quod si rursum versa fuerit in alborem, [Col. 0314C] et totum hominem operuerit, considerabit eum sacerdos, et mundum esse decernet. Caro et cutis, in qua ulcus natum est et sanatum, et in loco ulceris cicatrix apparuerit alba, sive subrufa, adducetur homo ad sacerdotem: qui cum viderit locum leprae humiliorem carne reliqua, et pilos versos in candorem, contaminabit eum, plaga enim leprae orta est in ulcere. Quod si pilus coloris est pristini, et cicatrix subobscura, et vicina carne non est humilior, recludet eum septem diebus. Et siquidem creverit, adjudicabit eum leprae. Sin autem steterit in loco suo, ulceris est cicatrix, et homo mundus erit. Caro et cutis, quam ignis exusserit, et sanata albam sive rufam habuerit cicatricem, considerabit eam sacerdos, et ecce versa est in alborem [Col. 0314D] [h. Et ecce pilus versus est in alborem], et locus ejus reliqua cute humilior: contaminabit eum, quia plaga leprae in cicatrice orta est. Quod si pilorum color non fuerit immutatus, nec humilior plaga carne reliqua, et ipsa leprae species fuerit subobscura, recludet eum septem diebus, et die septimo contemplabitur; si creverit in cute lepra, contaminabit eum. Sin autem in loco suo candor steterit non satis clarus, plaga combustionis est, et idcirco mundabitur, quia cicatrix est combusturae. Vir, sive mulier, in cujus capite, vel barba germinaverit [Col. 0315A] lepra, videbit eos sacerdos. Et siquidem humilior fuerit locus carne reliqua, et capillus flavus, solitoque subtilior, contaminabit eos, quia lepra capitis ac barbae est. Sin autem viderit locum maculae aequalem vicinae carni, et capillum nigrum, recludet eum septem diebus, et die septimo intuebitur. Si non creverit macula, et capillus sui coloris, est, et locus plagae carni reliquae aequalis, radetur homo absque loco maculae, et includetur septem diebus aliis. Si die septimo visa fuerit stetisse plaga in loco suo, nec humilior carne reliqua, mundabit eum, lotisque vestibus suis, mundus erit. Sin autem post emundationem rursus creverit macula in cute, non quaeret amplius utrum capillus in flavum colorem sit commutatus, quia aperte immundus est. Porro si steterit macula, et capilli nigri [Col. 0315B] fuerint, noverit hominem esse sanatum, et confidenter eum pronuntiet mundum. Vir, sive mulier, in cujus cute candor apparuerit, intuebitur eos sacerdos. Si deprehenderit subobscurum alborem lucere in cute, sciat non esse lepram, sed maculam coloris candidi, et hominem mundum. Vir, de cujus capite capilli fluunt, calvus ac mundus est; et si a fronte ceciderint pili, recalvaster et mundus est. Sin autem in calvitio sive in recalvatione albus, vel rufus color fuerit exortus, et hoc sacerdos viderit, condemnabit eum haud dubie leprae, quae orta est in calvitio. Quicumque ergo maculatus fuerit lepra, et separatus ad arbitrium sacerdotis, habebit vestimenta dissuta [h. scissa], caput nudum, os veste contectum, contaminatum ac sordidum se clamabit [Col. 0315C] [h. contaminatum ac sordidum eum clamabit]. Omni tempore, quo leprosus est et immundus, solus habitabit extra castra. Vestis lanea, sive linea, quae lepram habuerit in stamine atque subtegmine, aut certe pellis, vel quidquid ex pelle confectum est, si alba vel rufa macula fuerit infecta, lepra reputabitur, ostendeturque sacerdoti. Qui consideratam recludet septem diebus, et die septimo rursus aspiciens si crevisse deprehenderit, lepra perseverans est: pollutum judicabit vestimentum, et omne in quo fuerit inventa; et idcirco comburetur flammis. Quod si eam viderit non crevisse, praecipiet, et lavabunt id in quo lepra est, recludetque illud septem diebus aliis. Et cum viderit faciem quidem pristinam non reversam, nec tamen crevisse lepram, immundum [Col. 0315D] judicabit, et igne comburet, eo quod infusa sit in superficie vestimenti, vel per totum, lepra. Sin autem obscurior fuerit locus leprae, postquam vestis est lota, abrumpet eum, et a solido dividet. Quod si ultra apparuerit in his locis quae prius immaculata erant, lepra volatilis et vaga, debet igne comburi. Si cessaverit, lavabit [a 1Kb] ea quae pura sunt, secundo, et munda erunt. Ista est lex leprae vestimenti lanei et linei staminis, atque subtegminis, omnisque supellectilis, pelliciae, quomodo mundari debeat, vel contaminari.

[C. XXIII, Cap. XIV]. Locutusque est Dominus [Col. 0316A] ad Mosen, dicens: Hic est ritus leprosi, quando mundandus est: Adducetur ad sacerdotem, qui egressus extra castra, cum invenerit lepram esse mundatam, praecipiet ei qui purificatur, ut offerat pro se duos passeres vivos, quibus vesci licitum est, et lignum cedrinum, vermiculumque et hyssopum. Et unum ex passeribus immolari jubebit in vase fictili super aquas viventes: alium autem vivum cum ligno cedrino, et cocco et hyssopo, tinget in sanguine passeris immolati, quo asperget illum, qui mundandus est, septies, ut jure purgetur, et dimittet passerem vivum, ut in agrum avolet. Cumque laverit homo vestimenta sua, radet omnes pilos corporis, et lavabitur aqua: purificatusque ingredietur castra, ita dumtaxat ut maneat extra tabernaculum [Col. 0316B] suum septem diebus, et in die septimo radat capillos capitis, barbamque et supercilia, ac totius corporis pilos. Et lotis rursum vestibus et corpore, die octavo assumet duos agnos immaculatos, et ovem anniculam absque macula, et tres decimas similae in sacrificium, quae conspersa sit oleo, et seorsum olei sextarium. Cumque sacerdos purificans hominem, statuerit eum, et haec omnia coram Domino in ostio tabernaculi testimonii, tollet agnum, offeret eum pro delicto, oleique sextarium. Et oblatis ante Dominum omnibus, immolabit agnum, ubi immolari solet hostia pro peccato, et holocaustum, id est, in loco sancto. Sicut enim pro peccato, ita et pro delicto ad sacerdotem pertinet hostia: sancta sanctorum est. Assumensque sacerdos de sanguine [Col. 0316C] hostiae, quae immolata est pro delicto, ponet super extremum auriculae dextrae ejus, qui mundatur, et super pollices manus dextrae et pedis, et de olei sextario mittet in manum suam sinistram, tingetque digitum dextrum in eo, et asperget septies contra Dominum [Vulg. coram Domino]. Quod autem reliquum est olei in laeva manu, fundet super extremum auriculae dextrae ejus, qui mundatur, et super pollices manus ac pedis dextri, et super sanguinem qui fusus est pro delicto, et super caput ejus. Rogabitque pro eo coram Domino, et faciet sacrificium pro peccato. Tunc immolabit holocaustum, et ponet illud in altari cum libamentis suis, et homo rite mundabitur. Quod si pauper est, et non potest manus ejus invenire quae dicta sunt, sumet agnum pro delicto ad oblationem ut roget [Col. 0316D] pro eo sacerdos, decimamque partem similae conspersae oleo in sacrificium, et olei sextarium, duosque turtures, sive duos pullos columbae, quorum sit unus pro peccato, et alter in holocaustum: offeretque ea die octavo purificationis suae sacerdoti, ad ostium tabernaculi testimonii coram Domino. Qui suscipiens agnum pro delicto et sextarium olei, levabit simul: immolatoque agno, de sanguine ejus ponet super extremum auriculae dextrae illius qui mundatur, et super pollices manus ejus ac pedis dextri: olei vero partem mittet in manum suam sinistram, in quo tingens digitum dextrae manus [Col. 0317A] asperget septies coram Domino: tangetque extremum dextrae auriculae illius qui mundatur, et pollices manus ac pedis dextri, in loco sanguinis, qui effusus est pro delicto: reliquam autem partem olei, quae est in sinistra manu, mittet super caput purificati, ut placet pro eo Dominum; et turturem sive pullum columbae offeret, unum pro delicto, et alterum in holocaustum cum libamentis suis. Hoc est sacrificium leprosi, qui habere non potest omnia in emundationem sui. [C. XXIV.] Locutusque est Dominus ad Mosen et Aaron, dicens: Cum ingressi fueritis terram Chanaan, quam ego dabo vobis in possessionem, si fuerit plaga leprae in aedibus, ibit cujus est domus, nuntians sacerdoti, et dicet: Quasi plaga leprae videtur mihi esse in domo mea. At ille praecipiet, [Col. 0317B] ut efferant universa de domo, priusquam ingrediatur eam, et videat utrum lepra [Vulg. leprosa] sit, ne immunda fiant omnia quae in domo sunt. Intrabitque postea, ut consideret domus lepram: et cum viderit in parietibus illius quasi valliculas pallore sive rubore deformes, et humiliores superficie reliqua, egredietur ostium domus, et statim claudet eam septem diebus. Reversusque die septimo, considerabit eam. Si invenerit crevisse lepram, jubebit erui lapides in quibus lepra est, et projici eos extra civitatem in locum immundum: domum autem ipsam radi intrinsecus per circuitum, et spargi pulverem rasurae extra urbem in locum immundum, lapidesque alios reponi pro his qui ablati fuerint, et luto alio liniri domum. Sin autem postquam eruti sunt lapides, et pulvis [Col. 0317C] erasus, et alia terra lita, ingressus sacerdos viderit reversam lepram, et parietes aspersos [Vulg. respersos] maculis, lepra est perseverans, et immunda domus: quam statim destruent, et lapides ejus ac ligna, atque universum pulverem projicient extra oppidum in locum immundum. Qui intraverit domum quando clausa est, immundus erit usque ad vesperum; et qui dormierit in ea, et comederit quippiam, lavabit vestimenta sua. Quod si introierit sacerdos, et viderit lepram non crevisse in domo, postquam denuo lita fuerit, purificabit eam, reddita sanitate, et in purificationem ejus sumet duos passeres, lignumque cedrinum, et vermiculum atque hyssopum, et immolato uno passere in vase fictili super aquas vivas, tollet lignum cedrinum, et hyssopum, [Col. 0317D] et coccum, et passerem vivum, et tinget omnia in sanguine passeris immolati, atque in aquis viventibus, et asperget domum septies, purificabitque eam tam in sanguine passeris quam in aquis viventibus et in passere vivo, lignoque cedrino et hyssopo atque vermiculo. Cumque dimiserit passerem avolare in agrum libere, orabit pro domo, et jure mundabitur. Ista est lex omnis leprae et percussurae, leprae vestium, et domorum, cicatricis et erumpentium papularum, lucentis maculae, et in varias species coloribus immutatis, ut possit sciri quo tempore mundum quid vel immundum sit.

[T. VIII, B. VIII, C. XXV, Cap. XV.] Locutusque est Dominus ad Mosen et Aaron, dicens: Loquimini [Col. 0318A] filiis Israel, et dicite eis. Vir, qui patitur fluxum seminis, immundus erit. Et tunc judicabitur huic vitio subjacere, cum per momenta singula adhaeserit carni illius, atque concreverit foedus humor. Omne stratum, in quo dormierit, immundum erit, et ubicumque sederit. Et si quis hominum tetigerit lectum ejus, lavabit vestimenta sua, et ipse lotus aqua, immundus erit usque ad vesperum. Si sederit ubi ille sederat, et ipse lavabit vestimenta sua, et lotus aqua, immundus erit usque ad vesperum. Qui tetigerit carnem ejus lavabit vestimenta sua, et ipse lotus aqua immundus erit usque ad vesperum. Si salivam hujuscemodi homo jecerit super eum, qui mundus est, lavabit vestimenta sua, et lotus aqua, immundus erit usque ad vesperum. Sagma super quod [Col. 0318B] sederit, immundum erit et quidquid sub eo fuerit qui fluxum seminis patitur, pollutum erit usque ad vesperum. Qui portaverit horum aliquid, lavabit vestimenta sua, et ipse lotus aqua, immundus erit usque ad vesperum. Omnis quem tetigerit qui talis est, non lotis ante manibus, lavabit vestimenta sua, et lotus aqua, immundus erit usque ad vesperum. Vas fictile quod tetigerit, confringetur [h. fluxum seminis patiens, confringetur]: vas autem ligneum lavabitur aqua. Si sanatus fuerit qui hujuscemodi sustinet passionem, numerabit septem dies post emundationem sui, et lotis vestibus ac toto corpore in aquis viventibus, erit mundus. Die autem octavo sumet duos turtures, aut duos pullos columbae, et veniet in conspectum Domini ad ostium tabernaculi testimonii, [Col. 0318C] dabitque eos sacerdoti, qui faciet unum pro peccato, et alterum in holocaustum: rogabitque pro eo coram Domino, ut emundetur a fluxu seminis sui. Vir, de quo egreditur semen coitus, lavabit aqua omne corpus suum: et immundus erit usque ad vesperum. Vestem et pellem, quam habuerit, lavabit aqua, et immunda erit usque ad vesperum. Mulier, cum qua coierit, lavabitur aqua, et immunda erit usque ad vesperum. [C. XXVI.] Mulier quae, redeunte mense, patitur fluxum sanguinis [h. Mulier quae patitur fluxum sanguinis], septem diebus separabitur. Omnis qui tetigerit eam, immundus erit usque ad vesperum: et in quo dormierit, vel sederit diebus separationis suae, polluetur. Qui tetigerit lectum ejus, lavabit vestimenta sua: et ipse lotus [Col. 0318D] aqua, immundus erit usque ad vesperum. Omne vas, super quod illa sederit, quisquis attigerit, lavabit vestimenta sua; et [Vulg. add. ipse] lotus aqua, pollutus erit usque ad vesperum. Si coierit cum ea vir tempore sanguinis menstrualis, immundus erit septem diebus: et omne stratum, in quo dormierit, polluetur. Mulier, quae patitur multis diebus fluxum sanguinis non in tempore menstruali, vel quae post menstruum sanguinem fluere non cessat, quamdiu huic subjacet passioni, immunda erit quasi sit in tempore menstruo. Omne stratum in quo dormierit, et vas in quo sederit, pollutum erit. Quicumque tetigerit ea, lavabit vestimenta sua, et ipse lotus aqua, immundus erit usque ad vesperum. Si steterit sanguis, [Col. 0319A] et fluere cessaverit, numerabit septem dies purificationis suae: et octavo die offeret pro se sacerdoti duos turtures vel duos pullos columbae ad ostium tabernaculi testimonii: qui unum faciet pro peccato, et alterum in holocaustum, rogabitque pro ea coram Domino, et pro fluxu immunditiae ejus. Docebitis ergo filios Israel, ut caveant immunditiam, et non moriantur in sordibus suis, cum polluerint tabernaculum meum, quod est inter eos. Ista est lex ejus, qui patitur fluxum seminis, et qui polluitur coitu, et quae menstruis temporibus separatur, vel quae jugi fluit sanguine, et hominis qui dormierit eum ea.

[T. IX, B. IX, C. XXXVII, Cap. XVI.] Locutusque est Dominus ad Mosen post mortem duorum filiorum [Col. 0319B] Aaron, quando offerentes ignem alienum interfecti sunt: et praecepit ei, dicens: Loquere ad Aaron fratrem tuum, ne omni tempore ingrediatur sanctuarium, quod est in velum coram propitiatorio, quo tegitur arca, ut non moriatur (quia in nube apparebo super oraculum), nisi haec ante fecerit. Vitulum offeret pro peccato, et arietem in holocaustum. Tunica linea vestietur, feminalibus lineis verenda celabit: accingetur zona linea, cidarim lineam imponet capiti: haec enim vestimenta sunt sancta: quibus cunctis, cum lotus fuerit, induetur. Suscipietque ab universa multitudine filiorum Israel duos hircos pro peccato, et unum arietem in holocaustum. Cumque obtulerit vitulum, et oraverit pro se et pro domo sua, duos hircos stare faciet coram Domino in [a 1Kb] ostio [Col. 0319C] tabernaculi testimonii: mittens super utrumque sortes; sortem unam Domino, et alteram [h. et alteram crudeli Dei] [b 3Kb] capro emissario, cujus sors exierit Domino, offeret illum pro peccato: cujus autem in caprum emissarium, statuet eum vivum coram Domino, ut fundat preces super eum, et emittat illum in solitudinem [h. Lazazei in solitudinem]. His rite celebratis, offeret vitulum, et rogans pro se et pro domo sua, immolabit eum. Assumptoque thuribulo, quod de prunis altaris impleverit, et hauriens manu compositum thymiama in incensum, ultra velum intrabit in sancta: [c 1Kb] ut positis super ignem aromatibus [Col. 0320A] coram Domino, nebula eorum et vapor operiat [Ms. operiet] oraculum, quod est super testimonium, et non moriatur. Tollet quoque de sanguine vituli, et asperget digito septies [d 1Kb] [h. Tollet quoque de sanguine vituli, et asperget super propitiatorium ad Orientem, et coram propitiatorio asperget septies] contra propitiatorium ad Orientem. Cumque mactaverit hircum pro peccato populi, inferet sanguinem ejus intra velum, sicut praeceptum est de sanguine vituli, ut aspergat e regione oraculi [h. ut aspergat eo super propitiatorium et coram propitiatorio], et expiet sanctuarium ab immunditiis filiorum Israel, et praevaricationibus eorum, cunctisque peccatis. Juxta hunc ritum faciet [e 1Kb] tabernaculo testimonii, quod fixum est inter eos in medio sordium habitationis [Col. 0320B] eorum. Nullus hominum sit in tabernaculo [f 1Kb] testimonii, quando pontifex ingreditur in sanctuarium, ut roget pro se et pro domo sua, et pro universo coetu Israel, donec egrediatur. Cum autem exierit ad altare, quod coram Domino est, oret pro se [g 1Kb] , et sumptum sanguinem vituli atque hirci fundat super cornua ejus per gyrum: aspergatque digito septies, et purificet et sanctificet illud ab immunditiis filiorum Israel. Postquam emundaverit sanctuarium, et tabernaculum, et altare, tunc offerat hircum viventem, et posita utraque manu super caput ejus, confiteatur omnes iniquitates filiorum Israel, et universa delicta atque peccata eorum: quae imprecans capiti ejus, emittet illum per hominem paratum, in desertum. Cumque portaverit hircus omnes iniquitates [Col. 0320C] eorum in terram solitariam, et dimissus fuerit in deserto, revertetur Aaron in tabernaculum testimonii, et depositis vestibus, quibus prius indutus erat, cum intraret sanctuarium, relictisque ibi, lavabit carnem suam in loco sancto, indueturque vestimentis suis. Et postquam egressus obtulerit holocaustum suum ac plebis, rogabit tam pro se quam pro populo: et adipem, qui oblatus est pro peccatis, adolebit super altare. Ille vero qui dimiserit caprum emissarium [in Latino habet, emissarius: in Hebraeo habet, ad Azazel quod interpretatur crudelis], lavabit vestimenta sua et corpus aqua, et sic ingredietur [Col. 0321A] in castra. Vitulum autem et hircum, qui pro peccato fuerant immolati, et quorum sanguis [a 1Kb] illatus est, ut in sanctuario expiatio compleretur, asportabunt foras castra, et comburent igni tam pelles quam carnes eorum et fimum: et quicumque combusserit ea, lavabit vestimenta sua et carnem aqua, et sic ingredietur in castra. Eritque vobis hoc legitimum sempiternum: [C. XXVIII.] Mense septimo, decima die mensis, affligetis animas vestras, nullumque facietis opus, sive indigena, sive advena, qui peregrinatur inter vos. In hac die expiatio erit vestri, atque mundatio ab omnibus peccatis vestris: [b 1Kb] coram Domino mundabimini. Sabbatum enim requietionis est, et affligetis animas vestras religione perpetua. Expiabit autem sacerdos, qui unctus fuerit, [Col. 0321B] et cujus initiatae manus, ut sacerdotio fungatur pro patre suo: indueturque stola linea et vestibus sanctis, et expiabit sanctuarium et tabernaculum testimonii atque altare, sacerdotes quoque et universum populum. Eritque hoc vobis legitimum sempiternum, ut oretis pro filiis Israel, et pro cunctis peccatis eorum semel in anno. Fecit igitur sicut praeceperat Dominus Mosi.

[T. X, C. XXIV, Cap. XVII.] Et locutus est Dominus ad Mosen, dicens: Loquere Aaron et filiis ejus, et cunctis filiis Israel, et dices ad eos; Iste est sermo, quem mandavit Dominus, dicens: Homo quilibet de domo Israel, si occiderit bovem aut ovem, sive capram, in castris, vel extra castra, et non obtulerit ad ostium tabernaculi oblationem Domino, [Col. 0321C] sanguinis reus erit: quasi sanguinem fuderit, sic peribit de medio populi sui. Ideo offerre debent sacerdoti filii Israel hostias suas, quas occidunt in agro, [c 1Kb] ut sanctificentur Domino ante ostium tabernaculi testimonii, et immolent eas hostias pacificas Domino. Fundetque sacerdos sanguinem super altare Domini ad ostium tabernaculi testimonii, et adolebit adipem in odorem suavitatis Domino: et nequaquam ultra immolabunt hostias suas daemonibus, cum quibus fornicati sunt. Legitimum sempiternum erit illis et posteris eorum. Et ad ipsos dices: Homo de domo Israel et de advenis qui peregrinantur apud vos, qui obtulerit holocaustum sive victimam, et ad ostium tabernaculi testimonii non adduxerit eam, ut offeratur Domino, interibit de populo suo. [C. XXX.] [Col. 0321D] Homo quilibet de domo Israel et de advenis qui peregrinantur inter [d 1Kb] vos, si comederit sanguinem, obfirmabo faciem meam contra animam illius, et disperdam eam de populo suo, quia anima carnis in sanguine est: et ego dedi illum vobis, ut super altare in eo expietis pro animabus vestris, et sanguis [Col. 0322A] pro animae piaculo sit. Idcirco dixi filiis Israel: Omnis anima ex vobis non comedet sanguinem, nec ex advenis qui peregrinantur inter vos. Homo quicumque de filiis Israel et de advenis qui peregrinantur apud vos, si venatione atque aucupio ceperit feram vel avem, quibus vesci licitum est, fundat sanguinem ejus, et operiat illum terra [h. pulvere]. Anima enim omnis carnis in sanguine est: unde dixi filiis Israel: Sanguinem universae carnis non comedetis, quia anima carnis in sanguine est: et quicumque comederit illum, interibit. [C. XXXI.] Anima quae comederit morticinum, vel captum a bestia, tam de indigenis, quam de advenis, lavabit vestimenta sua et semetipsum aqua, et contaminatus erit usque ad vesperum: et hoc ordine mundus fiet. Quod si [Col. 0322B] non laverit vestimenta sua, nec corpus portabit iniquitatem suam.

[B. X, C. XXXII, Cap. XVIII.] Locutus est Dominus ad Mosen, dicens: Loquere filiis Israel, et dices ad eos: Ego Dominus Deus vester, juxta consuetudinem [h. opera] terrae Aegypti, in qua habitastis, non facietis: et juxta morem [h. opera] regionis Chanaan, ad quam ego introducturus sum vos, non agetis, nec in legitimis eorum ambulabitis. Facietis judicia mea, et praecepta mea servabitis, et ambulabitis in eis [h. ut ambuletis in his]. Ego Dominus Deus vester. Custodite leges meas atque judicia, quae faciens homo, vivet in eis. Ego Dominus. Omnis homo ad proximam sanguinis sui [h. carnis suae] non accedet, ut revelet turpitudinem ejus. Ego [Col. 0322C] Dominus. Turpitudinem patris tui et turpitudinem matris tuae non discooperies: mater tua est. Non revelabis turpitudinem ejus. Turpitudinem uxoris patris tui non discooperies: turpitudo enim patris tui est. Turpitudinem sororis tuae ex patre, sive ex matre, quae domi vel foris genita est, non revelabis. Turpitudinem filiae filii tui vel neptis ex filia non revelabis: quia turpitudo tua est. Turpitudinem filiae uxoris patris tui, quam peperit patri tuo, et est soror tua [h. quam peperit patri tuo, non revelabis, soror tua est] non revelabis. Turpitudinem sororis patris tui non discooperies: quia caro [h. propinqua] est patris tui. Turpitudinem sororis matris tuae non revelabis, eo quod caro [h. propinqua] sit matris tuae. Turpitudinem patrui tui [Vulg. tac. tui] non revelabis, [Col. 0322D] nec accedes ad uxorem ejus, quae tibi affinitate conjungitur [h. Uxor patrui tui est]. Turpitudinem nurus tuae non revelabis, quia uxor filii tui est, nec discooperies ignominiam ejus. Turpitudinem uxoris fratris tui non revelabis: quia turpitudo fratris tui est. Turpitudinem uxoris tuae et filiae ejus [Col. 0323A] [h. mulieris et filiae ejus] non revelabis. Filiam filii ejus, et filiam filiae illius non sumes, ut reveles ignominiam ejus: quia caro [h. propinquae] illius sunt, et talis coitus incestus est. Sororem uxoris tuae in pellicatum illius non accipies, nec revelabis turpitudinem ejus, adhuc illa vivente. Ad mulierem quae patitur menstrua, non accedes, nec revelabis foeditatem ejus. Cum uxore proximi tui non coibis, nec seminis commixtione maculaberis. De semine tuo non dabis, ut consecretur idolo Moloch, nec pollues nomen Dei tui. Ego Dominus. [C. XXXIII.] Cum masculo non commisceberis coitu femineo, quia abominatio est. Cum omni pecore non coibis, nec maculaberis cum eo. Mulier non succumbet jumento, nec miscebitur ei: quia scelus est. Nec polluamini in omnibus his, [Col. 0323B] quibus contaminatae sunt universae [h. non habet] gentes, quas ego ejiciam ante conspectum vestrum, et quibus polluta est terra: cujus ego scelera visitabo, ut evomat habitatores suos. Custodite legitima mea atque judicia, et non faciatis ex omnibus abominationibus istis, tam indigena quam colonus, qui peregrinantur apud vos. Omnes enim exsecrationes istas fecerunt accolae terrae, qui fuerunt ante vos, et polluerunt eam. Cavete ergo ne et vos similiter evomat, cum paria feceritis, sicut evomuit gentem, quae fuit ante vos. Omnis anima, quae fecerit de abominationibus istis quidpiam, peribit de medio populi sui. Custodite mandata mea. Nolite facere quae fecerunt ii, qui fuerunt ante vos, et ne polluamini in eis. Ego Dominus Deus [Col. 0323C] vester.

[T. XI, C. XXXIV, Cap. XIX.] Locutusque est Dominus ad Mosen, dicens: Loquere ad omnem coetum filiorum Israel, et dices ad eos: Sancti estote, quia ego sanctus sum, Dominus Deus vester. Unusquisque matrem [Vulg. add. suam] et patrem suum timeat. Sabbata mea custodite. Ego Dominus Deus vester. Nolite converti ad idola, nec deos conflatiles faciatis vobis. Ego Dominus Deus vester. Si immolaveritis hostiam pacificorum Domino, ut sit placabilis, eo die quo fuerit immolata, comedetis eam, et die altero [h. si immolaveritis hostiam pacificorum, voluntarie immolate, et eo die quo fuerit immolata vescetur et die altero]: quidquid autem residuum fuerit in diem tertium, igne comburetis. Si [Col. 0323D] quis post biduum comederit ex ea, profanus erit, et impietatis reus. Portabit iniquitatem suam, quia sanctum Domini polluit, et peribit anima illa de populo suo. [C. XXXV.] Cum messueris segetes terrae tuae, non tondebis usque ad solum superficiem terrae: nec remanentes spicas colliges [h. cum messueris segetes terrae tuae, non metes totum agrum, sed partem relinques]. Neque in vinea tua racemos et grana decidentia congregabis, sed pauperibus et peregrinis carpenda dimittes. Ego Dominus Deus vester. [Col. 0324A] [C. XXXVI.] Non facietis furtum. Non mentiemini, nec [a 1Kb] decipiat unusquisque proximum suum. Non perjurabis in nomine meo, nec pollues [h. violabis] nomen Dei tui. Ego Dominus. [C. XXXVII.] Non facies calumniam proximo tuo, nec vi [h. nec fraude] opprimes eum. [C. XXXVIII.] Non morabitur opus mercenarii [Vulg. add. tui] apud te usque mane. [C. XXXIX.] Non maledices surdo, [C. XL.] nec coram caeco pones ostendiculum: [C. XLI.] sed timebis Deum tuum, quia [h. non habet] ego sum [h. non habet] Dominus. [C. XLII.] Non facies quod iniquum est, nec injuste judicabis [h. quod iniquum est in judicio]. [C. XLIII.] Nec consideres personam pauperis, nec honores vultum potentis. Juste judica proximo tuo. [C. XLIV.] Non eris criminator, nec [Col. 0324B] susurro in populis. [C. XLV.] Non stabis contra sanguinem proximi tui. Ego Dominus. [C. XLVI.] Ne oderis fratrem tuum in corde tuo, sed publice argue eum, ne habeas super illo peccatum. Non quaeres ultionem, nec memor eris injuriae civium tuorum. [C. XLVII.] Diliges amicum [h. proximum] tuum sicut te ipsum. Ego Dominus. Leges meas [h. legitima mea] custodite. [C. XLVIII.] Jumenta tua non facies coire cum alterius generis animantibus. Agrum tuum non seres diverso semine. Veste quae ex duobus texta est, non indueris. [C. XLIX, L.] Homo si dormierit cum muliere coitu seminis, quae sit ancilla etiam nubilis [h. quae sit ancilla et alligata viro], et tamen pretio non redempta, nec libertate donata: vapulabunt ambo, et non morientur, quia [Col. 0324C] non fuit libera. Pro delicto autem suo offeret Domino ad ostium tabernaculi testimonii arietem: orabitque pro eo sacerdos, et pro delicto ejus coram Domino, et repropitiabitur ei, dimitteturque peccatum. Quando ingressi fueritis terram, et plantaveritis in ea ligna pomifera, auferetis praeputia eorum: poma quae germinant, immunda erunt vobis [h. tribus annis], nec edetis ex eis. Quarto autem anno omnis fructus eorum sanctificabitur laudabilis Domino. Quinto autem anno comedetis fructus, congregantes poma quae proferunt. Ego Dominus Deus vester. Non comedetis cum sanguine [h. super sanguinem]. [C. LI.] Non augurabimini, nec observabitis somnia. Neque in rotundum attondebitis comam: nec radetis barbam. Et super mortuo non [Col. 0324D] incidetis carnem vestram, neque figuras aliquas et stigmata facietis vobis. Ego Dominus. [C. LII.] Ne prostituas filiam tuam, ne contaminetur terra, et impleatur piaculo. Sabbata mea custodite, et sanctuarium meum metuite. Ego Dominus. [C. LIII.] Ne declinetis ad magos [h. Pithones], nec ab ariolis aliquid sciscitemini, ut polluamini per eos. Ego Dominus Deus vester. [C. LIV.] Coram cano capite consurge, et honora personam senis: et time Dominum Deum tuum. Ego sum Dominus. [C. LV.] Si [Col. 0325A] habitaverit advena in terra vestra, et moratus fuerit inter vos [h. non habet], ne exprobretis ei [h. ne circumveniatis eum]: sed sit inter vos quasi indigena: et diligetis eum quasi vosmetipsos: fuistis enim et vos advenae in terra Aegypti. Ego Dominus Deus vester. [C. LVI.] Nolite facere iniquum aliquid in judicio, in regula, in pondere, in mensura. Statera justa, et aequa sint [h. non habet] pondera, justus modius, aequusque sextarius [h. sunt vobis]. Ego Dominus Deus vester, qui eduxi vos de terra Aegypti. Custodite omnia praecepta mea, et universa judicia, et facite ea. Ego Dominus.

[T. XII, C. LVII, Cap. XX.] Locutusque est Dominus ad Mosen, dicens: Haec loqueris filiis Israel: Homo de filiis Israel, et de advenis qui habitant in [Col. 0325B] Israel, si quis dederit de semine suo idolo Moloch, morte moriatur: populus terrae lapidabit eum. Et ego ponam faciem meam contra illum: succidamque eum de medio populi sui, eo quod dederit de semine suo Moloch, et contaminaverit sanctuarium meum, ac polluerit [h. violaverit] nomen sanctum meum: Quod si negligens populus terrae, et quasi parvipendens imperium meum, dimiserit hominem qui dedit de semine suo Moloch, nec voluerit eum occidere: ponam faciem meam super hominem illum, et cognationem ejus, succidamque et ipsum, et omnes qui consenserunt ei ut fornicaretur cum Moloch, de medio populi sui. [B. XI, C. LXIII.] Anima, quae declinaverit ad magos [h. Pythones] et ariolos, et fornicata fuerit cum eis, ponam faciem meam [Col. 0325C] contra eam, et interficiam illam de medio populi sui. Sanctificamini et estote sancti, [a 1Kb] quia et [h. non habet] ego (sanctus sum) Dominus Deus vester. Custodite praecepta mea, et facite ea: Ego Dominus qui sanctifico vos. [C. LIX.] Qui maledixerit patri suo, et matri, morte moriatur: patri matrique maledixit, sanguis ejus sit super eum. [C. LX.] Si moechatus quis fuerit cum uxore alterius, et adulterium perpetraverit cum conjuge proximi sui, morte moriantur moechus et adultera. [C. LXI.] Qui dormierit cum noverca sua, et revelaverit ignominiam patris sui, morte moriantur ambo: sanguis eorum sit super eos. [C. LXII.] Si quis dormierit cum nuru sua, uterque moriatur, quia scelus operati sunt: sanguis eorum sit super eos. [C. LXIII.] Qui dormierit [Col. 0325D] cum masculo, coitu femineo, uterque operatus est nefas, morte moriantur: sit sanguis eorum super eos. [C. LXIV.] Qui supra uxorem filiam, duxerit matrem ejus, scelus operatus est: vivus ardebit cum eis [h. igni comburentur tam ipse quam ille], nec permanebit tantum nefas in medio vestri. [C. LXV.] Qui cum jumento et pecore coierit, morte moriatur: pecus quoque occidite. [C. LXVI.] Mulier [Col. 0326A] quae succubuerit cuilibet jumento, simul interficietur cum eo: sanguis eorum sit super eos. [C. LXVII.] Qui acceperit sororem suam, filiam patris sui, vel filiam matris suae, et viderit turpitudinem ejus, illaque conspexerit fratris ignominiam: nefariam rem operati sunt: occidentur in conspectu populi sui, eo quod turpitudinem suam mutuo revelaverint, et portabunt iniquitatem suam. [C. LXVIII.] Qui coierit cum muliere in fluxu menstruo, et revelaverit turpitudinem ejus, ipsaque aperuerit fontem sanguinis sui, interficientur ambo de medio populi sui. Turpitudinem materterae et amitae tuae non discooperies: qui hoc fecerit, ignominiam carnis [h. propinquae] suae nudavit, portabunt ambo iniquitatem suam. Qui coierit cum uxore patrui, vel avunculi [Col. 0326B] sui, et revelaverit ignominiam cognationis suae, portabunt ambo peccatum suum: absque liberis morientur [h. Qui coierit cum uxore patrui sui, et revelaverit ignominiam ejus, portabunt ambo peccatum suum, absque liberis morientur]. Qui duxerit uxorem fratris sui, rem facit illicitam, turpitudinem fratris sui revelavit: absque liberis erunt. Custodite leges meas [h. legitima mea], atque judicia, et facite ea: ne et vos evomat terra quam intraturi estis et habitaturi. Nolite ambulare in legitimis nationum, quas ego expulsurus sum ante vos. Omnia enim haec fecerunt, et abominatus sum eas. Vobis autem loquor: Possidete terram eorum, quam dabo vobis in haereditatem, terram fluentem lacte et melle. Ego Dominus Deus vester, qui separavi vos a caeteris [Col. 0326C] populis. Separate ergo et vos jumentum mundum ab immundo, et avem mundam ab immunda: ne polluatis animas vestras in pecore, et in avibus, et cunctis quae moventur in terra, et quae vobis ostendi esse polluta. Et [Vulg. tac. Et] eritis mihi sancti, quia sanctus ego sum Dominus, et separavi vos a caeteris populis, ut essetis mei. [C. LXIX.] Vir, sive mulier, in quibus pythonicus, vel divinationis fuerit spiritus, morte moriantur. Lapidibus obruent eos: sanguis eorum sit super illos.

[T. XIII, C. LXX, Cap. XXI.] Dixit quoque Dominus ad Mosen: Loquere ad sacerdotes filios Aaron, et dices ad eos: Ne contaminetur sacerdos in mortibus civium suorum, nisi tantum in consanguineis ac propinquis, id est, super matre, et patre, [Col. 0326D] et filio, ac filia, fratre quoque, et sorore virgine, quae non est nupta viro: sed nec in principe populi sui contaminabitur. Non radent caput, nec barbam [h. non radent in capite suo calvitium, nec barbam tondent], neque in carnibus suis facient incisuras. Sancti erunt Deo suo, et non polluent [h. violabunt] nomen ejus: incensum enim Domini, et [h. non habet] panes Dei sui offerunt, et ideo [Col. 0327A] sancti erunt. Scortum et vile prostibulum [a 1Kb] non ducet [Vulg. docent, et consecrati sunt, et offerunt. Sint ergo sancti] uxorem, nec eam quae repudiata est a marito: quia consecratus est Deo suo, et panes propositionis offert [h. sanctifica itaque eum, quia panes propositionis Dei tui offert]. Sit ergo sanctus quia sanctus ego sum, Dominus, qui sanctifico vos [Vulg. eos]. [C. LXXI.] Sacerdotis filia, si deprehensa fuerit in stupro, et violaverit nomen patris sui, flammis exuretur. Pontifex, id est, sacerdos maximus inter fratres suos, super cujus caput fusum est unctionis oleum, et cujus manus in sacerdotium consecratae sunt, vestitusque est sanctis vestibus, caput suum non discooperiet, vestimenta non scindet: et ad omnem mortuum non ingredietur omnino. Super [Col. 0327B] patre quoque suo et matre non contaminabitur. Nec egredietur de sanctis, ne polluat [h. violet] sanctuarium Dei sui, quia oleum sanctae unctionis Dei sui [h. quia corona olei unctionis Dei sui super eum est] super eum est [Vulg. Domini, et tac. sui]. Ego Dominus. Virginem ducet uxorem: Viduam autem et repudiatam, et sordidam, atque meretricem non accipiet, sed puellam de populo suo: nec commisceat stirpem generis sui vulgo gentis suae [h. nec commisceat semen suum sicut vulgus gentis suae]: quia ego Dominus qui sanctifico eum. [B. XII, C, LXXII.] Locutusque est Dominus ad Mosen, dicens: Loquere ad Aaron: Homo de semine tuo per familias suas qui habuerit maculam, non offeret panes Deo suo, nec accedet ad ministerium [Col. 0327C] ejus: si caecus fuerit, si claudus, si vel parvo, vel grandi, vel torto, si fracto pede, si manu, si gibbus, si lippus, si albuginem habens in oculo, si jugem scabiem, si impetiginem in corpore, vel herniosus. Omnis qui habuerit maculam de semine Aaron sacerdotis, non accedet offerre hostias Domino, nec panes Deo suo: vescetur tamen panibus, qui offeruntur in sanctuario: ita dumtaxat, ut intra velum non ingrediatur, nec accedat ad altare, quia maculam habet, et contaminare non debet sanctuarium meum. Ego Dominus qui sanctifico eos. Locutus est ergo Moses ad Aaron, et filios ejus, et ad omnem Israel, cuncta quae fuerant sibi imperata.

[C. LXXIII, Cap. XXII.] Locutus quoque est Dominus ad Mosen, dicens: Loquere ad Aaron et ad [Col. 0327D] filios ejus, ut caveant ab his quae consecrata sunt filiorum Israel, et non contaminent nomen sanctificatorum mihi, quae ipsi offerunt. Ego Dominus [h. ut non contaminent nomen sanctum meum in his quae sanctificata sunt mihi. Ego Dominus]. Dic ad eos et ad posteros eorum: Omnis homo qui accesserit de stirpe vestra ad ea quae consecrata sunt, et quae obtulerunt filii Israel Domino, in quo est immunditia, peribit coram Domino. Ego sum Dominus. Homo de semine Aaron, qui fuerit leprosus, aut patiens fluxum seminis, non vescetur de his quae [Col. 0328A] sanctificata sunt mihi, donec sanetur. Qui tetigerit immundum super mortuo [h. donec curetur. Anima quae tetigerit immundum super mortuo], et ex quo egreditur semen quasi coitus, et qui tangit reptile, et quodlibet immundum, cujus tactus est sordidus, immundus erit usque ad vesperum, et non vescetur his quae sanctificata sunt, sed cum laverit carnem suam aqua, et occubuerit sol, tunc mundatus vescetur de sanctificatis, quia cibus illius est. Morticinum et captum a bestia non comedent, nec polluentur in eis. Ego sum Dominus. Custodiant praecepta mea [h. Observent custodias meas], ut non subjaceant peccato, et moriantur in sanctuario, cum polluerint [h. violaverint] illud. Ego Dominus qui sanctifico eos [Vulg. vos]. Omnis alienigena non [Col. 0328B] comedet de sanctificatis, inquilinus sacerdotis et mercenarius non vescentur ex eis. Quem autem sacerdos emerit et qui vernaculus domus ejus fuerit, hi comedent ex eis. Si filia sacerdotis cuilibet ex populo nupta fuerit, de his quae sanctificata sunt, et de primitiis non vescetur; sin autem vidua, et repudiata, et absque liberis reversa fuerit ad domum patris sui: sicut puella consueverat, aletur cibis patris sui. Omnis alienigena comedendi ex eis non habet potestatem. Qui comederit de sanctificatis per ignorantiam, addet quintam partem cum eo quod comedit, et dabit sacerdoti in sanctuarium. Nec contaminabunt sanctificata filiorum Israel, quae offerunt Domino: ne forte sustineant iniquitatem delicti sui, cum sanctificata comederint. Ego Dominus [Col. 0328C] qui sanctifico eos. [T. XIV, C. LXXIV.] Locutusque est Dominus ad Mosen, dicens: Loquere ad Aaron et filios ejus, et ad omnes filios Israel, dicesque ad eos: Homo de domo Israel et de advenis qui habitant apud vos, qui obtulerit oblationem suam, vel vota solvens, vel sponte offerens, quidquid illud obtulerit in holocaustum Domini, ut offeratur per vos, masculus immaculatus erit ex bobus, et ex ovibus, et ex capris: si maculam habuerit, non offeretis, neque erit acceptabile: homo qui obtulerit victimam pacificorum Domino, vel vota solvens, vel sponte offerens, tam de bobus quam de ovibus, immaculatum offeret, ut acceptabile sit: omnis macula non erit in eo. Si caecum fuerit, si fractum, si cicatricem habens, si papulas, aut scabiem, [Col. 0328D] vel impetiginem, non offeretis ea Domino, neque adolebitis ex eis super altare Domini. Bovem et ovem aure et cauda amputatis, voluntarie offerre potes [h. bovem et ovem, quae generaliter plus minusve habuerit, voluntarie offerre potes], votum autem ex his solvi non potest. Omne animal quod vel contritis, vel tunsis, vel sectis ablatisque testiculis est, non offeretis Domino, et in terra vestra hoc omnino ne faciatis. De manu alienigenae non offeretis panes Deo vestro, et quidquid aliud dare voluerit: quia corrupta et maculata sunt omnia, [Col. 0329A] non suscipietis ea [h. De manu alienigenae non offeretis panes Deo vestro de omnibus istis, quia corrupta et maculata sunt omnia; non suscipietis ea]. Locutusque est Dominus ad Mosen, dicens: Bos, ovis et capra, cum genita fuerint, septem diebus erunt sub ubere matris suae: die autem octavo, et deinceps offerri poterunt Domino. Sive illa bos, sive illa ovis, non immolabuntur una die cum fetibus suis [C. LXXV.] Si immolaveritis hostiam pro gratiarum actione Domino, ut possit esse placabilis, eodem die comedetis eam [h. eodem die comedetur], non remanebit [h. non remanebit ex ea quidquam in mane] quidquam in mane alterius diei. Ego Dominus: Custodite mandata mea, et facite ea. Ego Dominus. Ne polluatis nomen meum sanctum, ut sanctificer in [Col. 0329B] medio filiorum Israel. Ego Dominus qui sanctifico vos, et eduxi de terra Aegypti, ut essem vobis in Deum. Ego Dominus.

[B. XIII, C. LXXVI, Cap. XXIII.] Locutusque est Dominus ad Mosen, dicens: Loquere filiis Israel, et dices ad eos: Hae sunt feriae Domini, quas vocabitis sanctas: Sex diebus facietis opus: dies septimus, quia sabbati requies est, vocabitur sanctus. Omne opus non facietis in eo: sabbatum Domini est in cunctis habitationibus vestris. [C. LXXVII.] Hae sunt ergo feriae Domini sanctae, quas celebrare debetis temporibus suis. Mense primo, quarta decima die mensis ad vesperum Phase Domini est, et quinta decima die mensis hujus, solemnitas azymorum Domini est. Septem diebus azyma comedetis. Dies primus [Col. 0329C] erit vobis celeberrimus sanctusque: omne opus servile non facietis in eo [h. non habet], sed offeretis sacrificium in igne Domino septem diebus. [C. LXXVIII.]. Dies autem septimus erit celebrior et sanctior, nullumque servile opus facietis [Vulg. add. in eo]. Locutusque est Dominus ad Mosen, dicens: Loquere filiis Israel, et dices ad eos: Cum ingressi fueritis terram, quam ego dabo vobis, et messueritis segetem, feretis manipulos spicarum, primitias messis vestrae, ad sacerdotem: qui elevabit fasciculum coram Domino, ut acceptabile sit pro vobis, altero die sabbati, et sanctificabit illum: Atque in eodem die quo manipulus consecratur, caedetur agnus immaculatus, anniculus in holocaustum Domini. Et libamenta offerentur cum eo, duae decimae similae conspersae oleo in incensum Domini, odoremque suavissimum: [Col. 0329D] liba quoque vini, quarta pars hin. Panem, et polentam, et pultes [h. spicam teneram] non comedetis ex segete, usque ad diem, qua offeretis ex ea Deo vestro. Praeceptum est sempiternum in generationibus, cunctisque habitaculis vestris. Numerabitis ergo ab altero die sabbati, in quo obtulistis manipulum primitiarum, septem hebdomadas plenas, usque ad alteram diem expletionis hebdomadae septimae, id est, quinquaginta dies, et sic offeretis sacrificium novum Domino ex omnibus habitaculis vestris, panes primitiarum duos [h. Ex habitaculis vestris offeretis panes primitiarum duos] de duabus decimis similae fermentatae, quos coquetis in primitias Domini. [Col. 0330A] Offeretisque cum panibus septem agnos immaculatos anniculos, et vitulum de armento unum, et arietes duos, et erunt in holocaustum cum libamentis suis, in odorem suavissimum Domino. Facietis et hircum [h. caprarum] pro peccato, duosque agnos anniculos hostias pacificorum. Cumque elevaverit eos sacerdos cum panibus primitiarum coram Domino, cedent in usum ejus [h. sanctitas erunt Domino ad sacerdotem]. Et vocabitis hunc diem celeberrimum atque sanctissimum: omne opus servile non facietis in eo. Legitimum sempiternum erit in cunctis habitaculis, et generationibus vestris. Postquam autem messueritis segetem [h. Et cum messueritis segetem] terrae vestrae, non secabitis eam usque ad solum: nec remanentes spicas colligetis, sed pauperibus et [Col. 0330B] peregrinis dimittetis eas. Ego sum Dominus Deus vester [T. XV, C. LXXIV.] Locutusque est Dominus ad Mosen, dicens: Loquere filiis Israel: Mense septimo, prima die mensis, erit vobis sabbatum memoriale, clangentibus tubis, et vocabitur sanctum: omne opus servile non facietis in eo [h. non habet], et offeretis holocaustum Domino. Locutusque est Dominus ad Mosen, dicens: Decimo die mensis hujus septimi, dies expiationum erit celeberrimus, et vocabitur sanctus: affligetisque animas vestras in eo, et offeretis holocaustum Domino. Omne opus [Vulg. add. servile] non facietis in tempore diei hujus: quia dies propitiationis est, ut propitietur vobis Dominus Deus vester. Omnis anima, quae afflicta non fuerit in die hoc, peribit de populis suis, et quae operis quidpiam [Col. 0330C] fecerit, delebo eam de populo suo. Nihil ergo operis facietis in eo [h. non habet]: legitimum sempiternum erit vobis in cunctis generationibus et habitationibus vestris. Sabbatum requietionis est, et affligetis animas vestras die nono mensis a vespera usque [h. Affligetis animas vestras die nona mensis ad vesperam, a vespera usque] ad vesperam celebrabitis sabbata vestra. Et locutus est Dominus ad Mosen, dicens: Loquere filiis Israel: A quinto decimo die mensis hujus septimi erunt feriae tabernaculorum septem diebus Domino. Dies primus vocabitur celeberrimus atque sanctissimus: omne opus servile non facietis in eo [h. non habet]. Et septem diebus offeretis holocausta Domino; dies quoque octavus erit celeberrimus atque sanctissimus, et offeretis holocaustum Domino: est enim coetus atque collectae: omne opus servile non facietis [Col. 0330D] in eo [h. non habet]. Hae sunt feriae Domini, quas vocabitis celeberrimas atque sanctissimas, offeretisque in eis oblationes Domino, holocausta et libamenta juxta ritum uniuscujusque diei: exceptis sabbatis Domini, donisque vestris, et quae offeretis ex voto, vel quae sponte tribuetis Domino. A quinto decimo ergo die mensis septimi, quando congregaveritis omnes fructus terrae vestrae, celebrabitis ferias Domini septem diebus. Die primo et die octavo erit sabbatum, id est, requies. Sumetisque vobis die primo fructus arboris pulcherrimae, spathulasque palmarum, et ramos ligni densarum frondium, et salices de torrente, et laetamini coram Domino [Col. 0331A] Deo vestro. Celebrabitisque solemnitatem ejus septem diebus per annum. Legitimum sempiternum erit in generationibus vestris. Mense septimo festa celebrabitis, et habitabitis in umbraculis [h. tabernaculis] septem diebus. Omnis, qui de genere est Israel, manebit in tabernaculis, ut discant posteri vestri, quod in tabernaculis habitare fecerim filios Israel, cum educerem eos de terra Aegypti. Ego Dominus Deus vester. Locutusque est Moses super solemnitatibus Domini ad filios Israel.

[C. LXXX, Cap. XXIV.] Et locutus est Dominus ad Mosen, dicens: Praecipe filiis Israel, ut afferant tibi oleum de olivis purissimum, ac lucidum, ad concinnandas lucernas jugiter, extra velum testimonii in tabernaculo foederis [h. testimonii]. Ponet eas [Col. 0331B] Aaron a vespere usque in mane coram Domino, cultu rituque perpetuo in generationibus vestris super candelabrum mundissimum ponentur semper in conspectu Domini. Accipies quoque similam, et coques ex ea duodecim panes [h. placentas], qui singuli habebunt duas decimas: quorum senos altrinsecus super mensam purissimam coram Domino statues, et pones super eos thus lucidissimum, ut sit [h.] pani in monimentum oblationis Domini. Per singula sabbata mutabuntur [h. praeparabuntur] coram Domino suscepti a filiis Israel foedere sempiterno: eruntque Aaron et filiorum ejus, ut comedant eos in loco sancto: quia sanctum sanctorum est de sacrificiis Domini jure perpetuo. [T. XVI, B. XIV, C. LXXXI.] Ecce autem egressus filius mulieris [Col. 0331C] Israelitidis, quem pepererat de viro Aegyptio inter filios Israel, jurgatus est in castris cum viro Israelita. Cumque blasphemasset nomen Dei, et maledixisset ei [h. Non habet, Dei, nec, ei], adductus est ad Mosen (vocabatur autem mater ejus Solomith), filia Dibri de tribu Dan. Miseruntque eum in carcerem, donec nossent quid juberet Dominus. Qui locutus est ad Mosen, dicens: Educ blasphemum extra castra, et ponant omnes, qui audierunt, manus suas super caput ejus, et lapidet eum populus universus: Et ad filios Israel loqueris: Homo, qui maledixerit Deo suo, portabit peccatum suum, et qui blasphemaverit nomen Domini, morte moriatur: lapidibus opprimet eum omnis multitudo, sive ille civis, sive peregrinus fuerit. Qui blasphemaverit nomen Domini [Col. 0331D] [h. non habet, Domini], morte moriatur. [C. LXXXII.] Qui percusserit, et occiderit hominem, morte moriatur. Qui percusserit animal, reddat vicarium, id est, animam pro anima. Qui irrogaverit maculam cuilibet civium suorum: sicut fecit, sic fiat ei: fracturam pro fractura, oculum pro oculo, dentem pro dente restituet, qualem inflixerit maculam, talem sustinere cogetur. Qui percusserit jumentum, reddet aliud. Qui percusserit hominem, punietur. Aequum judicium sit inter vos, sive peregrinus, [Col. 0332A] sive civis peccaverit [h. fuerit]: quia ego sum Dominus Deus vester. Locutusque est Moses ad filios Israel, et eduxerunt eum, qui blasphemaverat, extra castra, ac lapidibus oppresserunt. Feceruntque filii Israel sicut praeceperat Dominus Mosi.

[Cap. XXV.] Locutusque est Dominus ad Mosen in monte Sinai, dicens: Loquere filiis Israel, et dices ad eos: Quando ingressi fueritis terram quam ego dabo vobis, [a 1Kb] sabbatizet sabbatum [h. terra] Domino. Sex annis seres agrum tuum, et sex annis putabis vineam tuam, colligesque fructus ejus: septimo autem anno sabbatum erit terrae, requietionis Domini: agrum non seres, et vineam non putabis. Quae sponte gignet humus, non metes, et uvas primitiarum tuarum non colliges quasi vindemiam [Col. 0332B] [h. Et uvas quas vinea sponte attulerit non colliges quasi vindemiam]: annus enim requietionis terrae est: sed erunt vobis in cibum, tibi et servo tuo, ancillae tuae et mercenario tuo, et advenae qui peregrinantur apud te: jumentis tuis et pecoribus, omnia quae nascuntur, praebebunt cibum. Numerabis quoque tibi septem hebdomadas annorum, id est, septem septies, quae simul faciunt annos quadraginta novem: et clanges buccina mense septimo, decima die mensis propitiationis tempore in universa terra vestra. Sanctificabisque annum quinquagesimum, et vocabis remissionem cunctis habitatoribus terrae tuae: ipse est enim Jubilaeus. Revertetur homo ad possessionem suam, et unusquisque rediet ad familiam pristinam: quia jubilaeus est et quinquagesimus [Col. 0332C] annus. Non seretis, neque metetis sponte in agro nascentia, et primitias vindemiae non colligetis, ob sanctificationem jubilaei, sed statim oblata comedetis [h. et vineam non vindemiabitis, sed in agro statim comedetis]. Anno jubilaei redient omnes ad possessiones suas. Quando vendes quidpiam civi tuo, vel emes ab eo, ne contristes fratrem tuum, sed juxta numerum annorum jubilaei emes ab eo, et juxta supputationem frugum vendet tibi. Quanto plures anni remanserint post jubilaeum, tanto crescet et pretium: et quanto minus temporis numeraveris, tanto minoris et emptio constabit. Tempus enim frugum vendet tibi. Nolite affligere contribules vestros, sed timeat unusquisque Deum suum, quia ego Dominus Deus vester. Facite praecepta mea, et judicia [Col. 0332D] custodite, et implete ea, ut habitare possitis in terra absque ullo pavore, et gignat vobis humus fructus suos, quibus vescamini usque ad saturitatem, nullius impetum formidantes. Quod si dixeritis: Quid comedemus anno septimo, si non severimus, neque collegerimus fruges nostras? Dabo benedictionem meam vobis anno sexto, et faciet fructus trium annorum: seretisque anno octavo, et comedetis veteres fruges usque ad nonum annum: donec nova nascantur, edetis vetera. Terra quoque non vendetur [Col. 0333A] in perpetuum: quia mea est, et vos advenae et coloni mei estis [h. et coloni apud me]. Unde cuncta regio possessionis vestrae sub redemptionis conditione vendetur. [C. LXXXIII.] Si attenuatus frater tuus vendiderit possessiunculam suam, et voluerit propinquus ejus, potest redimere quod ille vendiderat. Sin autem non habuerit proximum, et ipse pretium ad redimendum potuerit invenire: computabuntur fructus ex eo tempore quo vendidit, et quod reliquum est, reddet emptori, sicque recipiet possessionem suam. Quod si non invenerit manus ejus, ut reddat pretium, habebit emptor quod emerat, usque ad annum jubilaeum. In ipso enim omnis venditio redit [Vulg. redibit] ad dominum et ad possessorem pristinum. Qui vendiderit domum intra [Col. 0333B] urbis muros, habebit licentiam redimendi, donec unus impleatur annus. Si non redemerit, et anni circulus fuerit evolutus, emptor possidebit eam, et posteri ejus in perpetuum, et redimi non poterit etiam in jubilaeo. Sin autem in villa fuerit domus, quae muros non habet, agrorum jure vendetur. Si ante redempta non fuerit, in jubilaeo revertetur ad dominum. Aedes Levitarum, quae in urbibus sunt, semper possunt redimi. si redemptae non fuerint, in jubilaeo revertentur ad dominos, quia domus urbium Levitarum pro possessionibus sunt inter filios Israel. Suburbana autem eorum non veneant, quia possessio sempiterna est. Si attenuatus fuerit frater tuus, et infirmus manu, et susceperis eum quasi advenam et peregrinum, et vixerit tecum, ne accipias ab eo [Col. 0333C] usuram, nec amplius quam dedisti. Time Deum tuum, ut vivere possit frater tuus apud te. Pecuniam tuam non dabis ei ad usuram, et frugum superabundantiam non exiges. Ego Dominus Deus vester, qui eduxi vos de terra Aegypti, ut darem vobis terram Chanaan, et essem vester Deus. [C. LXXXIV.] Si paupertate compulsus vendiderit se tibi frater tuus, non eum opprimes servitute famulorum, sed quasi mercenarius et colonus erit [h. tecum], usque ad annum jubilaeum operabitur apud te, et postea egredietur cum liberis suis, et revertetur ad cognationem et ad possessionem patrum suorum; mei enim servi sunt, et ego eduxi eos de terra Aegypti. Non veneant conditione servorum: ne affligas eum per potentiam, sed metuito Deum tuum. [Col. 0333D] Servus et ancilla sint vobis de nationibus, quae in circuitu vestro sunt. Et de advenis, qui peregrinantur apud vos, vel qui ex his nati fuerint in terra vestra; hos habebitis famulos: et haereditario jure transmittetis ad posteros, ac possidebitis in aeternum Fratres autem vestros filios Israel ne opprimatis per potentiam. Si invaluerit apud vos manus advenae atque peregrini, et attenuatus frater tuus vendiderit se ei, aut cuiquam de stirpe ejus: post venditionem potest redimi. Qui voluerit ex fratribus suis, redimet eum, et patruus, et patruelis, et consanguineus, et affinis [h. unus ex fratribus suis redimet eum, aut patruus, aut patruelis, aut quilibet consanguineus cognationis suae]. Sin [Col. 0334A] autem et ipse potuerit, redimet se, supputatis dumtaxat annis a tempore venditionis suae usque ad annum jubilaeum: et pecunia, qua venditus fuerat, juxta annorum numerum et rationem mercenarii supputata. Si plures fuerint anni qui remanent usque ad jubilaeum, secundum hos reddet et pretium. Si pauci, ponet rationem cum eo juxta annorum numerum, et reddet emptori quod reliquum est annorum, quibus ante servivit mercedibus imputatis: non affliget eum violenter in conspectu tuo. Quod si per haec redimi non potuerit, anno jubilaeo egredietur cum liberis suis. Mei enim servi sunt filii Israel, quos eduxi de terra Aegypti.

[C. LXXXV, Cap. XXVI.] Ego Dominus Deus vester: Non facietis vobis [h . . . . . . . ] idolum et sculptile, [Col. 0334B] nec titulos erigetis, nec insigem lapidem ponetis in terra vestra, ut adoretis eum. [C. LXXXVI.] Ego enim sum Dominus Deus vester: custodite sabbata mea, et pavete ad sanctuarium meum. Ego Dominus. [C. LXXXIX. B. XV.] Si in praeceptis meis ambulaveritis, et mandata mea custodieritis et feceritis ea, dabo vobis pluvias temporibus suis, et terra gignet germen suum et pomis arbores replebuntur. Apprehendet messium tritura vindemiam, et vindemia occupabit sementem: et comedetis panem vestrum in saturitate, et absque pavore habitabitis in terra vestra: Dabo pacem in finibus vestris, dormietis, et non erit qui exterreat. Auferam malas bestias: et gladius non transibit terminos vestros. Persequemini inimicos vestros, et corruent [Col. 0334C] coram vobis: persequentur quinque de vestris centum alienos, et centum de vobis decem millia: cadent inimici vestri in conspectu vestro gladio. Respiciam vos, et crescere faciam: multiplicabimini, et firmabo pactum meum vobiscum. Et comedetis vetustissima veterum, et vetera novis supervenientibus projicietis. Ponam tabernaculum meum in medio vestri, et non abjiciet vos anima mea. [C. LXXXVIII.] Et ambulabo inter vos, et ero vester Deus, vosque eritis populus meus. Ego Dominus Deus vester: qui eduxi vos de terra Aegyptiorum, ne serviretis eis; et qui confregi catenas cervicum vestrarum, ut incederetis erecti. Quod si non audieritis me, nec feceritis omnia praecepta mea: si spreveritis leges meas [h. legitima mea], et judicia mea [Col. 0334D] contempseritis, ut non faciatis ea quae a me constituta sunt, et ad irritum perducatis pactum meum: ego quoque haec faciam vobis: Visitabo vos velociter in egestate et ardore, qui conficiat oculos vestros, et consumat animas vestras. Frustra seretis sementem, quae ab hostibus devorabitur. Ponam faciem meam contra vos, et corruetis coram hostibus vestris, et subjiciemini his qui oderunt vos, fugietis, nemine persequente. Sin autem nec sic obedieritis mihi, addam correptiones vestras septuplum propter peccata vestra, et conteram superbiam duritiae vestrae. Daboque coelum vobis desuper sicut ferrum, et terram aeneam. Consumetur incassum labor vester, non proferet terra germen, nec arbores [Col. 0335A] poma praebebunt. Si ambulaveritis ex adverso mihi, nec volueritis audire me, addam plagas vestras usque [Vulg. tac. usque] in septuplum propter peccata vestra: emittamque in vos bestias agri, quae consumant vos, et pecora vestra, et ad paucitatem cuncta redigant, desertaeque fient viae vestrae. Quod si nec sic volueritis recipere disciplinam, sed ambulaveritis ex adverso mihi: ego quoque contra vos adversus incedam, et percutiam vos septies propter peccata vestra, inducamque super vos gladium ultorem foederis mei. Cumque confugeritis in urbes, mittam pestilentiam in medio vestri, et trademini in hostium manibus, postquam confregero baculum panis vestri: ita ut decem mulieres in uno clibano coquant panes, et reddant eos ad pondus [h. et vertetur [Col. 0335B] panis vester ad pondus]: et comedetis, et non saturabimini. Sin autem nec per haec audieritis me, sed ambulaveritis contra me: et ego incedam adversum vos in furore contrario, et corripiam vos septem plagis [h. septies] propter peccata vestra, ita ut comedatis carnes filiorum vestrorum et filiarum vestrarum, destruam excelsa vestra, et simulacra vestra [Vulg. tac. vestra] confringam. Cadetis inter ruinas idolorum vestrorum, et abominabitur vos anima mea, intantum ut urbes vestras redigam in solitudinem, et deserta faciam sanctuaria vestra, nec recipiam ultra odorem suavissimum. Disperdamque terram vestram, et stupebunt super eam inimici vestri, cum habitatores illius fuerint. Vos autem dispergam in gentes, et evaginabo post vos gladium, [Col. 0335C] eritque terra vestra deserta, et civitates vestrae dirutae. Tunc placebunt terrae sabbata sua cunctis diebus solitudinis suae: quando fueritis in terra hostili, sabbatizabit, et requiescet in sabbatis solitudinis suae, eo quod non requieverit in sabbatis vestris quando habitabatis in ea. Et qui de vobis remanserint, dabo pavorem in cordibus eorum in regionibus hostium, terrebit eos sonitus folii volantis, et ita fugient quasi gladium: cadent, nullo persequente, et corruent singuli super fratres suos quasi bella fugientes, nemo vestrum inimicis audebit resistere. Peribitis inter gentes, et hostilis vos terra consumet. Quod si et de iis aliqui remanserint, tabescent in iniquitatibus suis, in terra inimicorum suorum, et propter peccata patrum suorum et sua affligentur: donec confiteantur [Col. 0335D] iniquitates suas, et majorum suorum, quibus praevaricati sunt in me, et ambulaverunt ex adverso mihi. Ambulabo igitur et ego contra eos, et inducam illos in terram hostilem, donec erubescat incircumcisa mens eorum: tunc orabunt pro impietatibus suis. Et recordabor foederis mei, quod pepigi cum Jacob, et Isaac, et Abraham. Terrae quoque memor ero: quae cum relicta fuerit ab eis, complacebit sibi in sabbatis suis, patiens solitudinem propter illos. Ipsi vero rogabunt pro peccatis suis, eo quod abjecerint judicia mea et leges meas [h. legitima] despexerint. Et tamen etiam cum essent in terra hostili, non penitus abjeci eos, neque sic despexi, ut consumerentur, et irritum facerem pactum meum [Col. 0336A] cum eis. Ego enim sum Dominus Deus eorum, et recordabor foederis mei pristini, quando eduxi eos de terra Aegypti in conspectu gentium, ut essem Deus eorum. Ego Dominus. Haec sunt praecepta atque judicia et leges, quas dedit Dominus inter se et inter filios Israel in monte Sinai per manum Mosi.

[B. XVI, C. LXXXVIII, Cap. XXVII.] Locutusque est Dominus ad Mosen, dicens: Loquere filiis Israel, et dices ad eos: Homo qui votum fecerit, et spoponderit animam suam, sub aestimatione dabit pretium. Si fuerit masculus a vigesimo anno usque ad sexagesimum annum, dabit quinquaginta siclos argenti ad mensuram sanctuarii: si mulier, triginta. A quinto autem anno usque ad vigesimum, masculus dabit viginti siclos; femina decem. Ab uno mense [Col. 0336B] usque ad annum quintum, pro masculo dabuntur quinque sicli, pro femina tres. Sexagenarius et ultra masculus dabit quindecim siclos; femina decem. Si pauper fuerit, et aestimationem reddere non valebit, stabit coram sacerdote, et quantum ille aestimaverit, et viderit eum posse reddere, tantum dabit. Animal autem quod immolari potest Domino, si quis voverit Domino [Vulg. tac. Domino], sanctum erit, et mutari non poterit, id est, nec melius malo, nec pejus bono: quod si mutaverit, et ipsum quod mutatum est, et illud pro quo mutatum est, consecratum erit Domino. Animal autem immundum, quod immolari Domino non potest, si quis voverit, adducetur ante sacerdotem. Qui judicans utrum bonum an malum sit, [Col. 0336C] statuet pretium. Quod si dare [h. redimere] voluerit is qui offert, addet supra aestimationem quintam partem. Homo si voverit domum suam, et sanctificaverit Domino, considerabit eam sacerdos utrum bona an mala sit, et juxta pretium, quod ab eo fuerit constitutum, venumdabitur: sin autem ille qui voverat, voluerit redimere eam, dabit quintam partem aestimationis supra, et habebit domum. Quod si agrum possessionis suae voverit et consecraverit Domino: juxta mensuram sementis aestimabitur pretium: si triginta modiis hordei seritur terra, quinquaginta siclis vendetur argenti. Si statim ab anno incipientis [Vulg. accipientis] jubilaei voverit agrum, quanto valere potest, tanto aestimabitur. Sin autem post aliquantulum temporis, supputabit [Col. 0336D] sacerdos pecuniam juxta annorum, qui reliqui sunt, numerum usque ad jubilaeum, et detrahetur ex pretio. Quod si voluerit redimere agrum ille qui voverat, addet quintam partem aestimatae pecuniae, et possidebit eum. Sin autem noluerit redimere, sed alteri cuilibet fuerit venumdatus, ultra eum qui voverat, redimere non poterit: quia cum jubilaei venerit dies, sanctificatus erit Domino, et possessio consecrata ad jus pertinet sacerdotum. Si ager emptus est, et non de possessione majorum sanctificatus fuerit Domino, supputabit sacerdos juxta annorum numerum usque ad jubilaeum, pretium, et dabit ille qui voverat eum, Domino In jubilaeo autem revertetur ad priorem dominum [Col. 0337A] qui vendiderat eum, et habuerat in sorte possessionis suae. Omnis aestimatio siclo sanctuarii ponderabitur. Siclus viginti obolos habet. Primogenita, quae ad Dominum pertinent, nemo sanctificare poterit, et vovere, sive bos, sive ovis fuerit, Domini sunt. Quod si immundum est animal, redimet qui obtulit, juxta aestimationem tuam, et addet quintam partem pretii; si redimere noluerit, vendetur alteri quantocumque a te fuerit aestimatum. Omne quod Domino consecratur, sive homo fuerit, sive animal, sive ager, non vendetur, nec redimi poterit. Quidquid semel fuerit consecratum, sanctum sanctorum erit Domino. Et omnis consecratio, [Col. 0338A] quae offertur ab homine, non redimetur, sed morte morietur. Omnes decimae terrae, sive de frugibus, sive de pomis arborum, Domini sunt, et illi sanctificantur. Si quis autem voluerit redimere decimas suas, addet quintam partem earum. Omnium decimarum bovis et ovis et caprae [h. non habet], quae sub pastoris virga transeunt, quidquid decimum venerit, sanctificabitur Domino. Non eligetur nec bonum nec malum, nec altero commutabitur: si quis mutaverit, et quod mutavit [Vulg. mutatum est], et pro quo mutatum est, sanctificabitur Domino, et non redimetur. Haec sunt praecepta, quae mandavit Dominus Mosi ad filios Israel in monte Sinai.


[Col. 0337] Explicit Vajecra, id est, Leviticus.




[Col. 0337]
[LIBER NUMERORUM.]





[CAPITULATIONES LIBRI NUMERORUM.]



TITULI LIBRI NUMERI, QUI HEBRAICE DICITUR VAJEDABBER.

[Col. 0337B] I. Praecepit Dominus Mosi, ut numerum totius populi a viginti annis et supra, omnium virorum, ac principum familiarum describat, excepta tribu Levi, et qualiter castra promoveantur, vel ponantur.

II. Descriptio tribus Leviticae, et ut quis debeat in ministerio Domini officio mancipari.

III. Ubi praecepit maculatos extra castra esse, de votis reorum, de aquis zelotypiae inter uxorem et maritum.

IV. De consecratione Nazaraeorum et oblationibus eorum: quomodo sacerdotes populum benedicant.

V. De dedicatione tabernaculi, et altaris, et quid per duodecim dies singuli principes tribuum obtulerint. De consecratione Levitarum, et de lucernis contra Aquilonem ponendis, ut mensam panum propositionis [Col. 0337C] respiciant.

VI. De primo Pascha in deserto, et secundo eorum, qui primum facere non potuerunt: et tubis argenteis ad congregandum populum faciendis.

VII. Ubi mota sunt castra, cognato suo Moses suadet, ut ad terram promissionis secum pergat. De murmuratione populi, et igne iracundiae Dei vindicantis in eo. De desiderio populi quaerentis carnes, cepas, et cucumeres, et caetera, et nolentium dulcissimum man. De Septuaginta presbyteris prophetantibus, et de coturnicibus ad comedendum eis irascente Deo adductis, et de sepulcris concupiscentiae.

VIII. De murmuratione Aaron et Mariae, et de lepra ejus. De exploratoribus ad terram promissionis considerandam [Col. 0337D] missis. De fructuum indiciis allatis. De tentatione populi et pavore. De fide Josue et Chaleb. De iracundia Dei, ubi per seipsum jurat nullum ex eis terram promissionis contingere.

IX. De spontaneis votis. De primitiis separandis. De anima quae per ignorantiam, vel superbiam peccat. De homine ligna colligente; qua sententia debuit Deo imperante bercelli. De fimbriis in angulis palliorum.

X. De certamine Dathan, Core, et Abiron, et de interitu eorum. Populus contra Mosen et Aaron pro eis murmuratus est. Ubi ira exiit a Domino, et populum [Col. 0338B] percutere coepit, et Aaron thuribulum cum thymiamate offerens prohibuerit vastatorem. De virgis duodecim, et virga Aaron frondescente.

XI. De custodia tabernaculi, quod ad sacerdotem pertinet. De primogenitis redimendis, et de decimis decimandis.

XII. De vitula rufa, quae extra castra mactatur. De expiatione. De aqua contradictionis et morte Mariae.

XIII. Moses nuntios mittit ad Edom transitum petens, et prohibitus est. De morte Aaron in monte Hor, et Eleazaro successore filio ejus. De serpente aeneo, et nuntiis ad Seon regem Amorrhaeorum directis.

XIV. De Balaac rege, et Balam ariolo, ubi asina locuta est, et quomodo econtrario benedixerit populo Israel.

[Col. 0338C] XV. Populus initiatus Belphegor. Jubet Dominus principes populi suspendi in patibulis. De scorto Madianitide, et vindicta Phinees. De bello Madianitis illato, et populo iterum numerato. De filiabus Salphaad haereditatem quaerentibus. De Mosi morte praedicta, et Josue ordinato successore ejus.

XVI. De ritu sacrificii matutini, et holocausti faciendi per singulos menses, qui sibi anno vertente succedunt. De oblatione in Pentecoste. De oblationibus mensis tubarum, et votis mulierum.

XVII. De interfectione Madianitarum, et praeda eorum. De petitione Rubenitarum et Gaaditarum, ut in eadem terra animalium merito sortes suscipiant, et concessione Mosi.

XVIII. Hic profectionum loca commemorat, et in quibus [Col. 0338D] locis fixerint tentoria.

XIX. Dominus praecipit qualiter terram repromissionis sorte dividant, et unaquaeque tribus cujus loci debeat fine concludi.

XX. Ubi jubetur urbes in fugitivorum praesidia separari, et qui sint qui debeant praesidio confoveri. Filii filiorum Joseph Mosen interpellant pro filiabus Salphaad, ne haereditate donante in alia tribu, conjugia sortiantur, ne sortium confusio fiat, et aliorum possessio ad alteros transeat, et praeceptae sunt in tribu sua quibus voluissent conjugia sociari.



BREVES LIBRI NUMERI.
[Col. 0339]

[Col. 0339A] I. Recognitio duodecim tribuum facta a Mose et Aaron; et [a 1Kb] duodecim principibus, a viginti annis et supra, praeter Levitas, DC. III et DL.

II. Jubet Dominus tribum Levi non numerari: ut ipsi tabernaculo deserviant, et minis rent.

III. Jubet Dominus ut ordinate procedant per domus paternas, et per turmas suas.

IV. De progenie Mosis, et Aaron, et filiorum ejus, qui ad sacerdotium uncti sunt.

V. Levitas dicit Dominus adjungi Aaron, eo quod sibi acceperit eos pro omnibus primogenitis Israel.

VI. Levitae dinumerantur a mense uno et supra, duo millia ducenti et septuaginta quatuor.

VII. Omnem primogenitum filiorum Israel a mense uno et supra jussit Dominus dinumerari.

[Col. 0339B] VIII. Filios Caath jubet Dominus portare arcam, et mensam, et altare, et ut non tangant sancta, ne moriantur.

IX. Filios Gerson jubet portare tabernaculum et lora.

X. Filios Merari capita tabernaculi, et seras et columnas, et bases, omnes portantes opus tabernaculi octo millia quingenti octoginta.

XI. Jubet Dominus ejici de castris omnem immundum.

XII. De muliere, quae latenter fuerit adulterata.

XIII. De iis, qui votum voverint castitatis.

XIV. Quomodo benedicant populum sacerdotes.

XV. Ungit Moses tabernaculum, et principes munera offerunt.

[Col. 0339C] XVI. Singuli per singulos dies duodecim principes munera sua Mosi offerunt.

XVII. De candelabro, et lucernis.

XVIII. De Levitis purificatis ad ministerium tabernaculi.

XIX. A viginti quinque annis Levitas accedere ad ministrandum, et a quinquaginta recedere.

XX. Anno secundo ex Aegypto in primo mense jubet Dominus celebrari Pascha.

XXI. Perfectum est tabernaculum, et nubes texit illud in die, et ignis in nocte.

XXII. Praecedente nube, ex praecepto Domini promovebant, et consistebant.

XXIII. De tubis argenteis ad promovenda castra.

XXIV. In secundo anno, secundo mense promovent [Col. 0339D] omnes filii Israel castra.

XXV. Hobab [b 1Kb] cognatum suum hortatur Moses venire secum.

XXVI. Promoverunt de monte Domini, et arca testamenti praecedebat eos.

XXVII. Murmuravit populus, et ignis consumit aliquos ex ipsis.

[Col. 0340A] XXVIII. Flevit populus, petentes carnes: et dixit Moses ad Dominum: Non potero solus ferre populum istum.

XXIX. Dixit Dominus Mosi: Convoca ad me septuaginta viros seniores, et dabo eos tibi in auxilium.

XXX. Tulit Dominus ab spiritu Mosi, et posuit super seniores, et prophetaverunt.

XXXI. Misit Dominus gregem coturnicum in castra, et percussit ex populo viginti tria millia virorum.

XXXII. Aaron et Maria male locuti sunt de Mose, et Maria [c 1Kb] percussa est lepra, et fuit extra castra septem diebus.

XXXIII. Mittit Moses speculatores duodecim, singulos de singulis tribubus, qui reversi miserunt terrorem [Col. 0340B] in populo. Chaleb autem exhortabatur populum, ut ascenderent adversus eos.

XXXIV. Murmuravit populus dicens: Demus [d 1Kb] nobis ducem, et revertamur in Aegyptum.

XXXV. Iratus est Dominus, et dixit, percutere populum, et deprecatus est Moses Dominum, et propitius factus est eis.

XXXVI. Jurat Dominus non introducere eos in terram promissionis pro eo quod murmuraverint.

XXXVII. De holocausto et sacrificio.

XXXVIII. Primitias panis terrae quam ingressi fuerint, jubet sibi offerri Dominus.

XXXIX. Eum qui colligit ligna in sabbato, jubet Dominus lapidari.

XL. De fimbriis faciendis.

[Col. 0340C] XLI. De Core, Dathan, et Abiron, et ducentis quinquaginta principibus.

XLII. Dixit Dominus delere omnem synagogam, et deprecati sunt Moses et Aaron pro populo, et glutivit terra [e 1Kb] Dathan et Abiron, et consumpsit ignis ducentos quinquaginta ferentes incensum.

XLIII. Exiit ira a facie Domini, et fragor factus est, et mortui sunt ex populo quatuordecim millia septingenti, pro eo quod murmuraverunt adversus Mosen et Aaron.

XLIV. De virga Aaron quae floruit, et ut desinat populus murmurare, ne moriantur.

XLV. Tribum Levi jubet servire tabernaculo, et custodire, et ad vasa sancta ne accedant.

XLVI. Levitas jubet accipere decimas, et ex ipsis decimas [Col. 0340D] offerre.

XLVII. Vaccam cremari in cineres ad aquam sparsionis.

XLVIII. Mortua est Maria in deserto: murmuravit populus pro aqua, et percussit Moses petram virga dicens: [f 1Kb] Numquid de petra hac producemus vobis aquam? et exiit aqua multa. Dominus dixit ad Mosen, [Col. 0341A] et Aaron: Non inducetis vos populum istum in terram, quam dedi eis.

XLIX. Mittit Moses ad regem Edon, ut transirent per ipsum, et ille noluit.

L. Jubet Dominus Mosi, ut vestiat Eleazarum stolam patris sui Aaron [a 1Kb] in Or monte, et ut Aaron moriatur ibi.

LI. Rex Arad belligeravit adversus Israel, Domino prohibente, et subditi sunt ei.

LII. Murmuravit populus; et immisit eis Dominus colubros mortis.

LIII. Profecti ambulant per desertum, et misit Moses ad Seon, ut transirent per fines ejus, et noluit Seon, sed venit ad pugnam, [b 1Kb] et occidit eum Israel.

LIV. Exiit Og rex in obviam Israel ad pugnam, et fecit [Col. 0341B] ei sicut fecit Seon regi Amorrhaeorum.

LV. Balaac rex Moab misit ad Balaam, ut veniret, et malediceret Israel: et obviavit illi angelus evaginato gladio, et volebat occidere eum.

LVI. Fornicati sunt ex populo cum Madianitis, et occidit Phinees Zamri cum Madianite, et mortui sunt ex populo viginti quatuor millia.

LVII. Dicit Dominus ad Mosen ut percutiat Madianitas.

LVIII. Praecepit Dominus Mosi, a [c 1Kb] vigesimo anno et supra considerari populum: et numerati sunt sexcenta millia, et mille septingenti triginta.

LIX. Filii Levi, ex quibus Amram, et uxor ejus Jochabed (quae peperit Aaron et Mosen et Mariam) qui considerati sunt ab uno mense, et supra viginti [Col. 0341C] tria millia.

LX. Accepit Moses Jesum filium Nave, et imposuit [Col. 0342A] super eum manus coram omni populo, sicut constituit illi Dominus.

LXI. Dicit Dominus Mosi, ut praecipiat populo de sacrificiis et hostiis offerendis.

LXII. Quae in die Paschae offerri debeant, ostendit.

LXIII. Quae in Pentecoste.

LXIV. Quae in mense septimo per dies septem.

LXV. Votum quod voverit quis non praetermittendum.

LXVI. Dicit Dominus Mosi, ut faciat vindictam in Madianitas, et commiserunt contra Madian, et occiderunt omnem masculinum eorum.

LXVII. Filii Ruben et Gad petierunt a Mose terram [d 1Kb] intra Jordanem, dicentes: Mulieres nostras et pecora nostra relinquemus hic, et nos praecedemus ante [Col. 0342B] populum armati et ordinati.

LXVIII. Diverticula filiorum Israel ex quo profecti sunt ex Aegypto.

LXIX. Dicit Dominus ut disperdant omnes [e 1Kb] inhabitantes in Chanaan: quod si residui fuerint, esse sudes in oculis eorum.

LXX. Novem tribubus et dimidiae tribui Manasse terram Chanaan jubet Dominus dividi in sortem.

LXXI. Nomina hominum, qui dispertiant filiis Irael terram Chanaan.

LXXII. Civitates significat, quae dantur Levitis, vel quae sint in refugium.

LXXIII. In civitatibus refugiorum, quibus causis perpetrantes homicidia confugere debeant, ostendit.

LXXIV. De filiabus Salphaad jubetur, ut sint in tribu [Col. 0342C] plebis patris sui.



CAPITULA LIBRI NUMERI QUI HEBRAICE DICITUR VAJEDABBER.
[Col. 0341]

[Col. 0341C] I. De Levitis non numerandis.

II. De castris constituendis.

III. Progenies Aaron.

IV. Levitae obsequio Aaron dati.

V. Levitas pro primogenitis Israel datos.

VI. Numerus Levitarum.

VII. Consideratio primogenitorum.

VIII. Redemptio primogenitorum pro Levitis.

[Col. 0341D] IX. De servitio filiorum Caath.

X. Levitas a triginta annis usque ad quinquagesimum ministrare.

XI. De servitio filiorum Gerson.

XII. De servitio filiorum Merari.

XIII. Ubi leprosi de castris ejiciuntur.

XIV. De peccatis negligentiae.

XV. Primitias sacerdotum esse.

XVI. De Zelotypis.

XVII. Qui votum vovit castitatis.

XVIII. Ubi Deus jubet quomodo benedicantur filii Israel.

[Col. 0342C] XIX. Principes vehicula offerentes. Munera principum.

XX. Arae dedicatio.

XXI. De candelabro.

XXII. De purificatione Levitarum.

XXIII. De primogenitis.

XXIV. De Levitarum ordinatione.

XXV. A quo tempore aetatis, et usque quo Levitae in [Col. 0342D] tabernaculo deserviunt.

XXVI. De Pascha.

XXVII. De immundis, qui Pascha celebrare non potuerunt.

XXVIII. Quomodo promoveantur.

XXIX. De tubis ad Moysen.

XXX. Profectio prima a monte Sina.

XXXI. Cognato suo Moyses proficisci secum suadet.

XXXII. Ubi murmurat populus, et igne percussus oburitur.

XXXIII. Desideria carnium, et peponum, et ceparum.

XXXIV. De manna.

[Col. 0343A] XXXV. Moyses ad Deum pro carnibus.

XXXVI. De septuaginta senioribus, qui acceperunt de spiritu ejus.

XXXVII. Maria et Aaron adversum Moysen murmurant.

XXXVIII. Ubi misit Moyses considerare terram, et de botro, et malo.

XXXIX. Moses satisfacit pro populo.

XL. Ubi murmuravit synagoga adversus Deum, et vindictam sumpserunt. Comminatio quod in eremo morituri essent a viginti annis et supra.

XLI. Ubi moriuntur, qui terrae detraxerunt exploratores.

XLII. Ubi populus montem ascendere prohibetur ab Amalec.

[Col. 0343B] XLIII. Deprecatio sacrificiorum.

XLIV. De primitiis.

XLV. De Synagoga si nolens peccaverit.

XLVI. De peccato superbiae.

XLVII. De eo qui lignum colligit sabbato.

XLVIII. De Core, Dathan, Abiron, et caetera.

XLIX. De arulis et thuribulis.

L. De virga, quae floruit.

LI. Dominus ad Aaron, de sacerdotio et Levitis.

LII. De portionibus sacerdotum, quae sunt ex oblationibus populi.

LIII. De sacerdotibus et Levitis, nihil debere habere.

LIV. Pecunias debere dare Levitas ex decimis suis.

LV. De Purificatione aquae sparsionis, et immundum tangentibus, et aqua.

[Col. 0343C] LVI. Maria defuncta.

LVII. De aqua contradictionis.

LVIII. Ubi non est populus admissus transire per filios Edom.

LIX. Ubi Aaron moritur.

LX. Ubi populus Deo Chananaeum devovit.

LXI. De serpente aeneo.

LXII. Ubi Dominus aquam de puteo dedit filiis Israel, et de cantico, quod est dictum super eum.

[Col. 0344A] LXIII. Populus Israel pugnat contra regem Moab, et Seon, et Og regem Basan, et expugnavit eos.

LXIV. De Balac, et Balaam.

LXV. De asina loquente.

LXVI. Ubi populus fornicatur.

LXVII. Phinees adulteros interficit.

LXVIII. Numerus Levitarum.

LXIX. Quibus terra dividi jubetur.

LXX. De numero filiorum Levi.

LXXI. Ubi filiae Salphaad pro haereditate Moysen interpellant.

LXXII. De successionibus haereditatis.

LXXIII. Ubi Moyses in montem ascendere jubetur.

LXXIV. Ubi Jesus a Domino destinatur.

LXXV. De sacrificiis agnorum.

[Col. 0344B] LXXVI. De sacrificio Sabbati.

LXXVII. Sacrificium Neomeniae.

LXXVIII. Sacrificium Paschae.

LXXIX. Sacrificium novorum in Pentecoste.

LXXX. Sacrificium mensis septimi.

LXXXI. Sacrificium jejunii septimi.

LXXXII. Sacrificium tabernaculorum in mense septimo.

LXXXIII. De voto complendo.

LXXXIV. De voto feminae.

LXXXV. De vindicta in Madianitas.

LXXXVI. Ubi Moyses indignatur propter Madianitas.

LXXXVII. De divisionibus praedae Madianitarum.

LXXXVIII. Ubi pars populi haereditatem petit.

LXXXIX. Itinera populi.

[Col. 0344C] XC. De idolis confringendis.

XCI. De sorte possessionis.

XCII. Nomina principum, qui partituri erant terram.

XCIII. Praecepta populi, ut Levitis dent civitates et suburbana.

XCIV. De civitatibus refugii.

XCV. De interfectis.

XCVI. Si fortuitu et absque odio quis percusserit proximum suum.

XCVII. De filiabus Salphaad, ut proximis nubant.



INCIPIT LIBER VAJEDABBER Qui apud nos dicitur NUMERI.
[Col. 0343]

[Col. 0343D] [T. I, B. I, Cap. I.] Locutusque est Dominus ad Mosen in deserto Sinai in tabernaculo foederis, prima die mensis secundi, anno altero egressionis eorum ex Aegypto, dicens: Tollite summam universae congregationis filiorum Israel per cognationes et domos suas, et nomina singulorum, quidquid sexus est masculini a vigesimo anno supra, omnium virorum fortium ex Israel [h. omnes bellatores ex [Col. 0344D] Israel], et numerabitis eos per turmas suas, tu et Aaron. Eruntque vobiscum principes tribuum ac domorum in cognationibus suis, quorum ista sunt nomina. De Ruben, Elisur filius Sedeur. De Simeon, Selumiel filius Surisaddai. De Juda, Naasson filius Aminadab. De Issachar, Nathanael filius Suar. De Zabulon, Eliab filius Helon. Filiorum autem Joseph, de Ephraim, Elisama filius Ammiud. De Manasse, [Col. 0345A] Gamaliel filius Phadassur. De Benjamin, Abidan filius Gedeoni. De Dan, Aiezer filius Amisaddai. De Aser, Phaganiel filius Achran. De Gad, Eliasaph filius Dehuel. De Nephtali, Ahira filius Henan. Hi nobilissimi principes multitudinis per tribus et cognationes suas, et capita exercitus Israel: quos tulerunt Moses et Aaron cum omni vulgi multitudine, et congregaverunt primo die mensis secundi, recensentes eos per cognationes, et domos ac familias, et capita, et nomina singulorum [h. domosque familiarum, et nomina singulorum] a vigesimo anno et supra, sicut praeceperat Dominus. Numeratique sunt in deserto Sinai. De Ruben primogenito Israelis per generationes et familias ac domos suas, et nomina capitum singulorum, omne quod sexus est [Col. 0345B] masculini a vigesimo anno et supra, procedentium ad bellum, quadraginta sex millia quingenti. De filiis Simeon per generationes suas [Vulg. tac. suas hic et infra] ac familias ac domos cognationum suarum recensiti sunt per nomina et capita singulorum, omne quod sexus est masculini a vigesimo anno et supra, procedentium ad bellum, quinquaginta novem millia trecenti. De filiis Gad, per generationes suas et familias ac domos cognationum suarum recensiti sunt per nomina singulorum a viginti annis et supra, omnes qui ad bella procederent, quadraginta quinque millia sexcenti quinquaginta. De filiis Juda per generationes et familias ac domos cognationum suarum, per nomina singulorum a vigesimo anno et supra, omnes qui poterant ad bella procedere, [Col. 0345C] recensiti sunt septuaginta quatuor millia sexcenti. De filiis Issachar, per generationes et familias ac domos cognationum suarum, per nomina singulorum a vigesimo anno et supra, omnes qui ad bella procederent, recensiti sunt quinquaginta quatuor millia quadringenti. De filiis Zabulon per generationes et familias ac domos cognationum suarum recensiti sunt per nomina singulorum a vigesimo anno et supra, omnes qui poterant ad bella procedere, quinquaginta septem millia quadringenti. De filiis Joseph, filiorum Ephraim per generationes et familias ac domos cognationum suarum recensiti sunt per nomina singulorum a vigesimo anno et supra, omnes qui poterant ad bella procedere, quadraginta millia quingenti. Porro filiorum Manasse [Col. 0345D] per generationes et familias ac domos cognationum suarum recensiti sunt per nomina singulorum a viginti annis et supra, omnes qui poterant ad bella procedere, triginta duo millia ducenti. De filiis Benjamin per generationes et familias ac domos cognationum suarum recensiti sunt nominibus singulorum a vigesimo anno et supra, omnes qui poterant ad bella procedere, triginta quinque millia [Col. 0346A] quadringenti. De filiis Dan, per generationes et familias ac domos cognationum suarum recensiti sunt nominibus singulorum a vigesimo anno et supra, omnes qui poterant ad bella procedere, sexaginta duo millia septingenti. De filiis Aser, per generationes et familias ac domos cognationum suarum recensiti sunt per nomina singulorum a vigesimo anno et supra, omnes qui poterant ad bella procedere, quadraginta millia et mille quingenti. De filiis Nephtali, per generationes et familias ac domos congnationum suarum recensiti sunt nominibus singulorum a vigesimo anno et supra, omnes qui poterant ad bella procedere, quinquaginta tria millia quadringenti. Hi sunt, quos numeraverunt Moses et Aaron, et duodecim principes Israel, singulos [Col. 0346B] per domos cognationum suarum. [a 1Kb] Fueruntque omnis numerus filiorum Israel per domos et familias suas [h. semper, pro domos familiarium suarum, habet] a vigesimo anno et supra, qui poterant ad bella procedere, sexcenta tria millia virorum [h. non habet, virorum] quingenti quinquaginta. Levitae autem in tribu familiarum suarum non sunt numerati cum eis. [B. II, C. I.] Locutusque est Dominus ad Mosen, dicens: Tribum Levi noli numerare, nec ponam summam eorum cum filiis Israel: sed constitue eos super tabernaculum testimonii et cuncta vasa ejus, et quidquid ad caeremonias pertinet [h. et omnem supellectilem ejus]. Ipsi portabunt tabernaculum et omnia utensilia ejus, et erunt in ministerio, ac per gyrum tabernaculi [Col. 0346C] metabuntur. Cum proficiscendum fuerit, deponent Levitae tabernaculum: cum castrametandum, erigent: quisquis externorum accesserit, occidetur. Metabuntur autem castra filii Israel unusquisque per turmas et cuneos atque exercitum suum. [C. II.] Porro Levitae per gyrum tabernaculi figent [h. metabuntur] tentoria, ne fiat indignatio super multitudinem filiorum Israel, et excubabunt in custodiis [h. custodia] tabernaculi testimonii. Fecerunt ergo filii Israel juxta omnia, quae praeceperat Dominus Mosi.

[B. III, Cap. II.] Locutusque est Dominus ad Mosen et Aaron, dicens: Singuli per turmas, signa, atque vexilla [h. non habet] et domos cognationum suarum, castrametabuntur filii Israel, per gyrum [Col. 0346D] tabernaculi foederis. Ad Orientem Judas figet tentoria per turmas exercitus: eritque princeps filiorum ejus Naasson filius Aminadab, et omnis de stirpe ejus summa pugnantium, septuaginta quatuor millia sexcenti. Juxta eum castrametati sunt de tribu Issachar, quorum princeps fuit Nathanael filius Suar. Et omnis numerus pugnatorum ejus, quinquaginta quatuor millia quadringenti. In tribu Zabulon princeps [Col. 0347A] fuit Eliab filius Helon. Omnis de stirpe ejus exercitus pugnatorum quinquaginta septem millia quadringenti. Universi qui in castris Judae annumerati sunt, fuerunt centum octoginta sex millia quadringenti, et per turmas suas primi egredientur. In castris filiorum Ruben ad meridianam plagam erit princeps Elisur filius Sedeur, et cunctus exercitus pugnatorum ejus, qui numerati sunt, quadraginta sex millia quingenti. Juxta eum castrametati sunt de tribu Simeon: quorum princeps fuit Selumiel [Vulg. Salamiel] filius Surisaddai. Et cunctus exercitus pugnatorum ejus, qui numerati sunt, quinquaginta novem millia trecenti. In tribu Gad princeps fuit Eliasaph filius [a 3Kb] Deul [h. Rahuel], et cunctus exercitus pugnatorum ejus qui numerati [Col. 0347B] sunt, quadraginta quinque millia sexcenti quinquaginta. Omnes, qui recensiti sunt in castris Ruben, centum quinquaginta millia et mille quadringenti quinquaginta per turmas suas: in secundo loco proficiscentur. Levabitur autem tabernaculum testimonii per officia Levitarum et turmas eorum. Quomodo erigetur, ita et deponetur. Singuli per loca et ordines suos [h. Levabitur autem tabernaculam testimonii per officia levitarum in medio Castrorum. Quomodo metabuntur, ita proficiscentur singuli et ordines suos] proficiscentur. Ad occidentalem plagam erunt castra filiorum Ephraim, quorum princeps fuit Elisama filius Ammiud. Cunctus exercitus pugnatorum ejus, qui numerati sunt, quadraginta millia quingenti. Et cum eis tribus filiorum Manasse, [Col. 0347C] quorum princeps fuit Gamaliel filius Phadassur. Cunctus exercitus pugnatorum ejus qui numerati sunt, triginta duo millia ducenti. In tribu filiorum Benjamin princeps fuit Abidan filius Gedeonis. Et cunctus exercitus pugnatorum ejus qui recensiti sunt, triginta quinque millia quadringenti. Omnes qui numerati sunt in castris Ephraim, centum octo millia, centum per turmas suas: tertii proficiscentur. Ad Aquilonis partem castrametati sunt [h. castrametabuntur] filii Dan: quorum princeps fuit Ahiezer filius Amisaddai. Cunctus exercitus pugnatorum ejus, qui numerati sunt, sexaginta duo millia septingenti. Juxta eum fixere tentoria [h. castrametabuntur] de tribu Aser: quorum princeps [Col. 0348A] fuit Phagahiel filius Achran [Vulg. Ochran]. Cunctus exercitus pugnatorum ejus qui numerati sunt, quadraginta millia et mille quingenti. De tribu filiorum Nephthali princeps fuit Ahira filius Henan. Cunctus exercitus pugnatorum ejus, quinquaginta tria millia quadringenti. Omnes qui numerati sunt in castris Dan, fuerunt centum quinquaginta septem millia sexcenti, et novissimi proficiscentur. Hic numerus filiorum Israel, per domos cognationum suarum et turmas divisi exercitus, sexcenta tria millia quingenti quinquaginta. Levitae autem non sunt numerati inter filios Israel; sic enim praecepit [Vulg. praeceperat] Dominus Mosi. Fecerunt filii Israel juxta omnia, quae praeceperat Dominus Mosi. Castrametati sunt per turmas suas, et profecti per [Col. 0348B] familias suas [Vulg. tac. suas] ac domos patrum suorum.

[T. II, B. IV, C. III, Cap. III.] Hae sunt generationes Aaron et Mosi, in die qua locutus est Dominus ad Mosen in monte Sinai. Et haec nomina filiorum Aaron: primogenitus ejus Nadab, deinde [h. non habet.] Abiu et Eleazar, et Ithamar. Haec nomina filiorum Aaron sacerdotum qui uncti sunt, et quorum repletae et consecratae manus ut sacerdotio fungerentur. Mortui sunt autem Nadab et Abiu, cum offerrent ignem alienum in conspectu Domini in deserto Sinai, absque liberis: functique sunt sacerdotio Eleazar et Ithamar coram Aaron patre suo. [B. V, C. IV.] Locutusque est Dominus ad Mosen, dicens: Applica tribum Levi, et fac stare in conspectu Aaron sacerdotis, [Col. 0348C] ut ministrent ei, et excubent, et observent quidquid ad cultum pertinet multitudinis coram tabernaculo testimonii, et custodiant vasa tabernaculi, servientes in ministerio ejus. Dabisque dono Levitas Aaron et filiis ejus; quibus traditi sunt a filiis Israel. Aaron autem et filios ejus constitues super cultum sacerdotii. Externus, qui ad ministrandum [h. non habet] accesserit morietur. Locutusque est Dominus ad Mosen, dicens: Ego tuli Levitas a filiis Israel pro omni primogenito, qui aperit vulvam in filiis Israel, eruntque Levitae mei. Meum est enim omne primogenitum, ex quo percussi primogenitos in terra Aegypti: sanctificavi mihi quidquid primum nascitur in Israel ab homine usque ad pecus: mei sunt. Ego [Col. 0349A] Dominus. [B. VI, C. VI.] Locutusque est Dominus ad Mosen in deserto Sinai, dicens: Numera filios Levi per domos patrum suorum et familias, omnem masculum ab uno mense et supra. Numeravit Moses, ut praeceperat Dominus, et inventi sunt filii Levi per nomina sua, Gerson et Caath et Merari. Filii Gerson: Lebni et Semei. Filii Caath: Amram et Jessaar, Hebron et Oziel. Filii Merari: Mahali et Musi. De Gerson fuere familiae duae, Lebnitica, et Semeitica: quarum numeratus est populus sexus masculini ab uno mense et supra, septem millia quingenti. Hi post tabernaculum metabuntur ad Occidentem, sub principe Eliasaph filio Lael. Et habebunt excubias in tabernaculo foederis, ipsum tabernaculum et operimentum ejus, tentorium, quod trahitur ante fores [Col. 0349B] tecti foederis, et cortinas atrii: tentorium quoque quod appenditur in introitu atrii tabernaculi, et quidquid ad ritum altaris pertinet, funes tabernaculi et omnia utensilia ejus. Cognatio Caath habebit populus Amramitas et Jessaaritas, et Hebronitas et Ozielitas. Hae sunt familiae Caathitarum recensitae per nomina sua: omnes generis masculini ab uno mense, et supra, octo millia sexcenti habebunt excubias sanctuarii, et castrametabuntur ad meridianam plagam. Princepsque eorum erit Elisapham filius Oziel: et custodient arcam, mensamque et candelabrum, altaria et vasa sanctuarii, in quibus ministratur, et velum, cunctamque hujuscemodi supellectilem. Princeps autem principum Levitarum Eleazar filius Aaron sacerdotis, erit super excubitores custodiae sanctuarii. [Col. 0349C] At vero de Merari erunt populi Mahalitae et Musitae recensiti per nomina sua: omnes generis masculini ab uno mense et supra, sex millia ducenti. Princeps autem [Vulg. tac. autem] eorum Suriel filius Abiajil: in plaga septentrionali castrametabuntur. Erunt sub custodia eorum tabulae tabernaculi et vectes, et columnae ac bases earum, et omnia quae ad cultum hujuscemodi pertinent: columnaeque atrii per circuitum cum basibus suis, et paxilli cum funibus. Castrametabuntur ante tabernaculum foederis, id est, ad orientalem plagam, Moses et Aaron [h. Moses, Aaron et filii ejus, id est, Aaron], cum filiis suis, habentes custodiam sanctuarii in medio filiorum Israel. Quisquis alienus accesserit, morietur. Omnes Levitae, quos numeraverunt Moses et Aaron [Col. 0349D] juxta praeceptum Domini per familias suas in genere masculino a mense uno et supra, fuerunt viginti duo millia. [B. VII, C. VII.] Et ait Dominus ad Mosen: Numera primogenitos sexus masculini de filiis Israel a mense uno et supra, et habebis summam eorum. Tollesque Levitas mihi pro omni primogenito filiorum Israel: ego sum [h. non habet, sum] Dominus: et pecora eorum pro universis primogenitis pecoris [Vulg. pecorum] filiorum Israel. Recensuit Moses, sicut praeceperat Dominus, primogenitos filiorum Israel. Et fuerunt masculi per nomina sua, a mense uno et supra, viginti duo millia ducenti septuaginta tres. [C. VIII.] Locutusque est Dominus ad Mosen, dicens: Tolle Levitas pro primogenitis filiorum [Col. 0350A] Israel, et pecora Levitarum pro pecoribus eorum, eruntque Levitae mei. Ego sum [h. non habet, sum] Dominus. In pretio autem ducentorum septuaginta trium, qui excedunt numerum Levitarum de primogenitis filiorum Israel, accipies quinque siclos per singula capita ad mensuram sanctuarii. Siclus habet obolos viginti. Dabisque pecuniam Aaron et filiis ejus pretium eorum qui supra sunt. Tulit igitur Moses pecuniam eorum, qui fuerant amplius, et quos redemerant a Levitis pro primogenitis filiorum Israel, mille trecentorum sexaginta quinque siclorum juxta pondus sanctuarii, et dedit eam Aaron et filiis ejus juxta verbum quod praeceperat sibi Dominus.

[C. IX, Cap. IV.] Locutusque est Dominus ad Mosen et Aaron, dicens: Tolle summam filiorum [Col. 0350B] Caath de medio Levitarum per domos et filias suas, a trigesimo anno et supra, usque ad quinquagesimum annum, omnium qui ingrediuntur, ut stent, et ministrent in tabernaculo foederis. Hic est cultus filiorum Caath: tabernaculum foederis, et sanctum sanctorum [h. Hic est cultus filiorum Caath in tabernaculo testimonii sancta sanctorum] ingredientur Aaron et filii ejus, quando movenda sunt castra, et deponent velum, quod pendet ante fores, involventque eo arcam testimonii, et operient rursum velamine janthinarum pellium, extendentque desuper pallium totum hyacinthinum, et inducent vectes. Mensam quoque propositionis involvent hyacinthino pallio, et ponent cum ea thuribula et mortariola, cyathos et crateras ad liba fundenda: panes semper [Col. 0350C] in ea erunt: extendentque desuper pallium coccineum, quod rursum operient velamento janthinarum pellium, et inducent vectes. Sument et pallium hyacinthinum [Vulg. et], quo operient candelabrum cum lucernis et forcipibus suis et emunctoriis et cunctis vasis olei, quae ad concinnandas lucernas necessaria sunt: et super omnia ponent operimentum janthinarum pellium, et inducent vectes. Nec non et altare aureum involvent hyacinthino vestimento, et extendent desuper operimentum janthinarum pellium, inducentque vectes. Omnia vasa, quibus ministratur in sanctuario, involvent hyacinthino pallio, et extendent desuper operimentum janthinarum pellium, inducentque vectes. Sed et altare mundabunt cinere, et involvent illud purpureo vestimento, [Col. 0350D] ponentque cum eo omnia vasa, quibus in ministerio ejus utuntur, id est, ignium receptacula, fuscinulas ac tridentes, uncinos et batilla. Cuncta vasa altaris operient simul velamine janthinarum pellium, et inducent vectes. [B. VIII.] Cumque involverint Aaron et filii ejus sanctuarium, et omnia vasa ejus in commotione castrorum, tunc intrabunt filii Caath, ut portent involuta: et non tangent vasa sanctuarii, ne moriantur. Ista sunt onera filiorum Caath in tabernaculo foederis: super quos erit Eleazar filius Aaron sacerdotis, ad cujus curam pertinet oleum ad concinnandas lucernas [h. erit autem Eleazar filius Aaron sacerdotis super oleum ad concinnandas lucernas], et compositionis incensum, et [Col. 0351A] sacrificium, quod semper offertur, et oleum unctionis, et quidquid ad cultum tabernaculi pertinet, omniumque vasorum, quae in sanctuario sunt. Locutusque est Dominus ad Mosen et Aaron, dicens: Nolite perdere populum Caath de medio Levitarum: sed hoc facite eis, ut vivant, et non moriantur, si tetigerint sancta sanctorum [h. cum accesserint ad portanda sancta sanctorum]. Aaron et filii ejus intrabunt, ipsique disponent opera singulorum, et divident quid portare quis debeat. Alii nulla curiositate videant quae sunt in sanctuario, priusquam involvantur, alioquin morientur. [B. IX, C. X.] Locutusque est Dominus ad Mosen, dicens: Tolle summam etiam filiorum Gerson per domos ac familias et cognationes suas [h. per domos familiarum suarum], a triginta [Col. 0351B] annis et supra, usque ad annos quinquaginta. Numera omnes, qui ingrediuntur, et ministrant in tabernaculo foederis [h. testimonii]. Hoc est officium familiae Gersonitarum, ut portent cortinas tabernaculi, et tectum foederis, operimentum aliud, et super omnia velamen janthinum tentoriumque, quod pendet in introitu tabernaculi foederis, cortinas atrii, et velum in introitu, quod est ante tabernaculum. Omnia quae ad altare pertinent, funiculos, et vasa ministerii, jubente Aaron et filiis ejus, portabunt filii Gerson: et scient singuli cui debeant onera mancipari. Hic est cultus familiae Gersonitarum in tabernaculo foederis, eruntque sub manu Ithamar filii Aaron sacerdotis. [B. X.] Filios quoque Merari per familias et domos patrum suorum recensebis, a triginta [Col. 0351C] annis et supra, usque ad annos quinquaginta, omnes qui ingrediuntur ad officium ministerii sui et cultum foederis testimonii. Haec sunt onera eorum: Portabunt tabulas tabernaculi et vectes ejus, columnas ac bases earum, columnas quoque atrii per circuitum cum basibus et paxillis et funibus suis. Omnia vasa et supellectilem ad numerum accipient, sicque portabunt. Hoc est officium familiae Meraritarum, et ministerium in tabernaculo foederis: eruntque sub manu Ithamar filii Aaron sacerdotis. Recensuerunt igitur Moses et Aaron et principes synagogae filios Caath per cognationes et domos patrum suorum, a triginta annis et supra, usque ad annum quinquagesimum, omnes qui ingrediuntur ad ministerium tabernaculi foederis: et inventi sunt duo millia [Col. 0351D] septingenti quinquaginta. Hic est numerus populi Caath, qui intrant tabernaculum foederis: hos numeravit Moses et Aaron juxta sermonem Domini per manum Mosi. [C. XI.] Numerati sunt et filii Gerson per cognationes et domos patrum suorum, a triginta [Col. 0352A] annis et supra, usque ad quinquagesimum annum, omnes qui ingrediuntur, ut ministrent in tabernaculo foederis; et inventi sunt duo millia sexcenti triginta. Hic est populus Gersonitarum, quos numeraverunt Moses et Aaron juxta verbum Domini. [C. XII.] Numerati sunt et filii Merari per cognationes et domos patrum suorum, a triginta annis et supra, usque ad annum quinquagesimum, omnes qui ingrediuntur ad explendos ritus tabernaculi foederis: et inventi sunt tria millia ducenti. Hic est numerus filiorum Merari, quos recensuerunt Moses et Aaron juxta imperium Domini per manum Mosi. Omnes qui recensiti sunt de Levitis, et quos [a 1Kb] recenseri fecit ad nomen Moses, et Aaron [h. quos numeraverunt Moses et Aaron], et principes Israel, per cognationes, [Col. 0352B] et domos patrum suorum, a triginta annis et supra, usque ad annum quinquagesimum, ingredientes ad ministerium tabernaculi, et onera portanda, fuerunt simul octo millia quingenti octoginta. Juxta verbum Domini recensuit eos Moses, unumquemque juxta officium et onera sua, sicut praeceperat ei Dominus.

[T. III, B. XI, C. XIII, Cap. V.] Locutusque est Dominus ad Mosen, dicens: Praecipe filiis Israel, ut ejiciant de castris omnem leprosum, et qui semine fluit, pollutusque est super mortuo [h. pollutusque est super anima]: tam masculum quam feminam ejicite de castris, ne contaminent ea cum [b 1Kb] habitaverint vobiscum [h. in quorum medio ego habito]. Feceruntque ita filii Israel, et ejecerunt eos extra castra sicut locutus est Dominus Mosi. [C. XIV.] [Col. 0352C] Locutusque est Dominus ad Mosen, dicens: Loquere ad filios Israel: Vir, sive mulier, cum fecerint ex omnibus peccatis, quae solent hominibus accidere, et per negligentiam transgressi fuerint mandatum Domini, atque deliquerint, confitebuntur peccatum suum, et reddent ipsum caput, quintamque partem desuper, ei in quem peccaverint. Sin autem non fuerit qui recipiat, dabunt Domino, et erit sacerdotis, excepto ariete, qui offertur pro expiatione, ut sit placabilis hostia. [C. XV.] Omnes quoque primitiae, quas offerunt filii Israel, ad sacerdotem pertinent: et quidquid in sanctuarium offertur a singulis, et traditur manibus sacerdotis, ipsius erit. [B. XII, C. XVI.] Locutusque est Dominus ad Mosen, dicens: Loquere ad filios Israel, et dices ad [Col. 0352D] eos: Vir cujus uxor erraverit, maritumque contemnens dormierit cum altero viro, et hoc maritus deprehendere non quiverit, sed latet alduterium, et testibus argui non potest, quia non est inventa in stupro: si spiritus [h. et spiritus] zelotypiae concitaverit [Col. 0353A] virum contra uxorem suam, quae vel polluta est, vel falsa suspicione appetitur, adducet eam ad sacerdotem, et offeret oblationem pro illa, decimam partem sati [h. Epha] farinae hordeaceae: non fundet super eam oleum, nec imponet thus: quia sacrificium zelotypiae est, et oblatio investigans adulterium [h. et oblatio recordationis investigans iniquitatem]. Offeret igitur eam sacerdos, et statuet coram Domino: assumetque aquam sanctam in vase fictili, et pauxillum terrae de pavimento tabernaculi mittet in eam. Cumque steterit mulier in conspectu Domini, discooperiet caput ejus, et ponet super manus illius sacrificium recordationis, et oblationem zelotypiae: ipse autem tenebit aquas amarissimas, in quibus cum exsecratione maledicta congessit. [Col. 0353B] Abjurabitque eam, et dicet: Si non dormivit vir alienus tecum, et si non polluta es, deserto mariti thoro, non te nocebunt aquae istae amarissimae, in quas maledicta congessi. Sin autem declinasti a viro tuo, atque polluta es, et concubuisti cum altero viro, his maledictionibus subjacebis: Det te Dominus in maledictionem exemplumque cunctorum in populo suo: putrescere faciat femur tuum, et tumens uterus tuus disrumpatur. Ingrediantur aquae maledictae in ventrem tuum, et utero tumescente, putrescat femur [h. Cadere faciat femur tuum, et uterus tuus intumescat. Ingrediantur aquae maledictae in viscera tua, ut disrumpatur uterus femoris]. Et respondebit mulier, Amen, amen. Scribetque sacerdos in libello ista maledicta, et delebit [Col. 0353C] ea aquis amarissimis, in quas maledicta congessit, et dabit ei bibere. Quas cum exhauserit, tollet sacerdos de manu ejus sacrificium zelotypiae, et elevabit illud coram Domino, imponetque super altare: ita dumtaxat ut prius pugillum sacrificii tollat de eo quod offertur, et incendat super altare: et sic potum det mulieri aquas amarissimas. Quas cum biberit, si polluta est, et contempto viro, adulterii rea, pertransibunt eam aquae maledictionis, et inflato ventre, computrescet femur [h. et disrupto utero cadet femur ejus]: eritque mulier in maledictionem, et in exemplum omni populo [h. in maledictionem in medio populi sui]. Quod si polluta non fuerit, erit innoxia, et faciet liberos. Ista est lex zelotypiae. Si declinaverit mulier a viro suo, et si polluta fuerit, [Col. 0353D] maritusque zelotypiae spiritu concitatus adduxerit eam in conspectu Domini, et fecerit ei sacerdos juxta omnia quae scripta sunt: maritus absque culpa erit, et illa recipiet iniquitatem suam [h. mulier recipiet iniquitatem suam].

[T. IV, B. XIII, C. XVII, Cap. VI.] Locutusque est Dominus ad Mosen, dicens: Loquere ad filios Israel, et dices ad eos: Vir, sive mulier, cum fecerint [Col. 0354A] votum, ut sanctificentur, et se voluerint Domino consecrare: vino, et omni quod inebriare potest, abstinebunt. Acetum ex vino, et ex qualibet alia potione, et quidquid de uva exprimitur, non bibent: uvas recentes siccasque non comedent cunctis diebus, quibus ex voto Domino consecrantur: quidquid ex vinea esse potest, ab uva passa usque ad acinum non comedent. Omni tempore separationis suae novacula non transibit super caput ejus, usque ad completum diem, quo Domino consecratur. Sanctus erit, crescente caesarie capitis ejus. Omni tempore consecrationis suae super mortuum non ingredietur, nec super patris quidem et matris et fratris sororisque funere contaminabitur, quia consecratio Dei sui super caput ejus est. [a 1Kb] Omnes dies [h. omnibus [Col. 0354B] diebus] separationis suae sanctus erit Domino. Sin autem mortuus fuerit subito quispiam coram eo [h. super eum], polluetur caput consecrationis ejus: quod radet illico in eadem die purgationis suae, et rursum septima. In octava autem die offeret duos turtures, vel duos pullos columbae sacerdoti in introitu foederis testimonii. Facietque sacerdos unum pro peccato, et alterum in holocaustum, et deprecabitur pro eo, quia peccavit super mortuo [h. super anima]: sanctificabitque caput ejus in die illo: et consecrabit Domino dies separationis illius [h. sanctificabitque caput suum in die illa, et consecrabit Domino dies separationis suae], offerens agnum anniculum pro peccato: ita tamen ut dies priores irriti fiant; quoniam polluta est sanctificatio ejus. [Col. 0354C] Ista est lex consecrationis. Cum dies, quos ex voto decreverat, complebuntur, adducet eum ad ostium tabernaculi foederis, et offeret oblationem ejus Domino, agnum anniculum immaculatum in holocaustum, et ovem anniculam immaculatam pro peccato, et arietem immaculatum, hostiam pacificorum, canistrum quoque panum azymorum, qui conspersi sint oleo, et lagana absque fermento uncta oleo, ac libamina singulorum: quae offeret sacerdos coram Domino, et faciet tam pro peccato, quam in holocaustum. Arietem vero immolabit hostiam pacificorum Domino, offerens simul canistrum azymorum, et libamenta quae ex more debentur. Tunc radet Nazaraei [Vulg. radetur Nazaraeus] ante ostium tabernaculi foederis caesariem consecrationis ejus, tolletque [Col. 0354D] capillos ejus, et ponet super ignem, qui est suppositus sacrificio pacificorum. Et armum coctum arietis, tortamque absque fermento unam de canistro, et laganum azymum unum, et tradet in manu Nazaraei, postquam rasum fuerit caput ejus. Susceptaque rursum ab eo, elevabit in conspectu Domini: et sanctificata sacerdotis erunt, sicut pectusculum, quod separari jussum est, et femur. Post haec potest [Col. 0355A] bibere Nazaraeus vinum. Ista est lex Nazaraei. cum voverit oblationem suam Domino tempore consecrationis suae, exceptis iis quae invenerit manus ejus. Juxta quod mente devoverat, ita faciet ad perfectionem sanctificationis suae. [B. XIV, C. XVIII.] Locutusque est Dominus ad Mosen, dicens: Loquere Aaron et filiis ejus: Sic benedicetis filiis Israel, et dicetis eis: Benedicat tibi Dominus, et custodiat te. Ostendat Dominus faciem suam tibi, et misereatur tui [h. illuminet Dominus faciem suam super te, et misereatur tui]. Convertat Dominus vultum suum ad te, et det tibi pacem. Invocabuntque nomen meum super filios Israel, et ego benedicam eis.

[T. V, B. XV, Cap. VII.] Factum est autem in die, qua complevit Moses tabernaculum, et erexit illud: [Col. 0355B] unxitque, et sanctificavit cum omnibus vasis suis, altare similiter et omnia vasa ejus: obtulerunt principes Israel et capita familiarum, qui erant per singulas tribus, praefecti eorum, qui numerati fuerant, munera coram Domino, sex plaustra tecta cum duodecim bobus: Unum plaustrum obtulere duo duces, et unum bovem singuli, obtuleruntque ea in conspectu tabernaculi. Ait autem Dominus ad Mosen: Suscipe ab eis ut serviant in ministerio tabernaculi testimonii [Vulg. tac. testimonii], et trades ea Levitis juxta ordinem ministerii sui. Itaque cum suscepisset Moses plaustra et boves, tradidit eos Levitis. Duo plaustra et quatuor boves dedit filiis Gerson, juxta id quod habebant necessarium. Quatuor alia plaustra et octo boves dedit filiis Merari, secundum [Col. 0355C] officia et cultum suum, sub manu Ithamar filii Aaron sacerdotis. Filiis autem Caath non dedit plaustra et boves [h. non habet]: quia in sanctuario serviunt et onera propriis portant humeris. [B. XVII.] Igitur obtulerunt duces in dedicationem altaris, die qua unctum est, oblationem suam ante altare. [C. XIX.] Dixitque Dominus ad Mosen: Singuli duces per singulos dies offerant munera in dedicationem altaris. Primo die obtulit oblationem suam Naasson filius Aminadab de tribu Juda: fueruntque in ea acetabulum argenteum pondo centum triginta siclorum, phiala argentea habens septuaginta siclos, juxta pondus sanctuarii, utrumque plenum simila conspersa oleo in sacrificium: mortariolum ex decem siclis [h. non habet] aureis, plenum incenso: bovem [Vulg. add. [Col. 0355D] de armento], et arietem, et agnum anniculum in holocaustum: hircumque pro peccato: et in sacrificio pacificorum boves duos, arietes quinque, hircos quinque, agnos anniculos quinque. Haec est oblatio Naasson filii Aminadab. Secundo die obtulit Nathanael filius Suar, dux de tribu [h. non habet] Issachar, acetabulum argenteum appendens centum triginta siclos, phialam argenteam habentem septuaginta siclos, juxta pondus sanctuarii, utrumque plenum simila conspersa oleo in sacrificium: mortariolum aureum habens decem siclos [h. aureos], plenum incenso: bovem de armento, et arietem, et agnum anniculum in holocaustum: hircumque pro peccato: et in sacrificio pacificorum [Col. 0356A] boves duos, arietes quinque, hircos quinque, agnos anniculos quinque. Haec fuit oblatio Nathanael filii Suar. Tertio die princeps filiorum Zabulon, Eliab filius Helon, obtulit acetabulum argenteum, appendens centum triginta siclos, phialam argenteam habentem septuaginta siclos, ad pondus sanctuarii, utrumque plenum simila conspersa oleo in sacrificium: mortariolum aureum appendens decem siclos [h. aureos], plenum incenso: bovem de armento, et arietem, et agnum anniculum in holocaustum: hircumque pro peccato, et in sacrificio pacificorum boves duos, arietes quinque, hircos quinque, agnos anniculos quinque. Haec est oblatio Eliab filii Helon. Die quarto princeps filiorum Ruben, Elisur filius Sedeur, obtulit acetabulum argenteum [Col. 0356B] appendens centum triginta siclos, phialam argenteam habentem septuaginta siclos, ad pondus sanctuarii, utrumque plenum simila conspersa oleo in sacrificium: mortariolum aureum appendens decem siclos [h. aureos], plenum incenso; bovem de armento, et arietem, et agnum anniculum in holocaustum, hircumque pro peccato, et in hostias [h. sacrificium] pacificorum boves duos, arietes quinque, hircos quinque, agnos anniculos quinque. Haec fuit oblatio Elisur filii Sedeur. Die quinto princeps filiorum Simeon, Selumiel [Vulg. Salamiel] filius Surisaddai, obtulit acetabulum argenteum appendens centum triginta siclos, philiam argenteam habentem septuaginta siclos, ad pondus sanctuarii, utrumque plenum simila conspersa oleo in sacrificium: [Col. 0356C] mortariolum aureum appendens decem siclos [h. aureos], plenum incenso: bovem de armento, et arietem, et agnum anniculum in holocaustum: hircumque pro peccato et in hostias [h. sacrificium] pacificorum boves duos, arietes quinque, hircos quinque, agnos anniculos quinque. Haec fuit oblatio Selumiel [Vulg. Salamiel] filii Surisaddai. Die sexto princeps filiorum Gad, Eliasaph filius Dehuel obtulit acetabulum argenteum appendens centum triginta siclos, phialam argenteam habentem septuaginta siclos, ad pondus sanctuarii, utrumque plenum simila conspersa oleo in sacrificium; mortariolum aureum appendens decem siclos [h. semper habet, decem aureos], plenum incenso: bovem de armento, et arietem, et agnum anniculum in holocaustum: hircumque [Col. 0356D] pro peccato: et in hostiam [h. semper habet, in sacrificium] pacificorum boves duos, arietes quinque, hircos quinque, agnos anniculos quinque. Haec fuit oblatio Eliasaph filii Dehuel. Die septimo princeps filiorum Ephraim, Elisama filius Ammiud, obtulit acetabulum argenteum appendens centum triginta siclos, phialam argenteam habentem septuaginta siclos, ad pondus sanctuarii, utrumque plenum simila conspersa oleo in sacrificium; mortariolum aureum appendens decem siclos, plenum incenso: bovem de armento, et arietem, et agnum anniculum in holocaustum: hircumque pro peccato; et in hostias pacificorum, boves duos, arietes quinque, hircos quinque, agnos anniculos quinque. Haec fuit oblatio [Col. 0357A] Elisama filii Ammiud. Die octavo princeps filiorum Manasse, Gamaliel filius Phadassur, obtulit acetabulum argenteum appendens centum triginta siclos, phialam argenteam habentem septuaginta siclos, ad pondus sanctuarii, utrumque plenum simila conspersa oleo in sacrificium, mortariolum aureum appendens decem siclos, plenum incenso: bovem de armento, et arietem, et agnum anniculum in holocaustum: hircumque pro peccato, et in hostias pacificorum boves duos, arietes quinque, hircos quinque, agnos anniculos quinque. Haec fuit oblatio Gamaliel filii Phadassur. Die nono princeps filiorum Benjamin, Abidan filius Gedeonis, obtulit acetabulum argenteum appendens centum triginta siclos, phialam argenteam habentem septuaginta siclos, ad pondus [Col. 0357B] sanctuarii, utrumque plenum simila conspersa oleo in sacrificium: mortariolum aureum appendens decem siclos, plenum incenso: bovem de armento, et arietem, et agnum anniculum in holocaustum: hircumque pro peccato: et in hostias pacificorum boves duos, arietes quinque, hircos quinque, agnos anniculos quinque. Haec fuit oblatio Abidam filii Gedeonis. Die decimo princeps filiorum Dan, Ahiezer filius Amisaddai, obtulit acetabululum argenteum appendens centum triginta siclos, phialam argenteam habentem septuaginta siclos, ad pondus sanctuarii, utrumque plenum simila conspersa oleo in sacrificium: mortariolum aureum appendens decem siclos, plenum incenso: bovem de armento, et arietem, et agnum anniculum in holocaustum: hircumque pro [Col. 0357C] peccato: et in hostias pacificorum boves duos, arietes quinque, hircos quinque, agnos anniculos quinque. Haec fuit oblatio Ahiezer filii Amisaddai. Die undecimo principes filiorum Aser, Phagahiel filius Achran, obtulit acetabulum argenteum appendens centum triginta siclos: phialam argenteam habentem septuaginta siclos, ad pondus sanctuarii, utrumque plenum simila conspersa oleo in sacrificium: mortariolum aureum, appendens decem siclos, plenum incenso: bovem de armento, et arietem, et agnum anniculum in holocaustum: hircumque pro peccato, et in hostias pacificorum boves duos, arietes quinque, hircos quinque, agnos anniculos quinque. Haec fuit oblatio Phagahiel filii Achran. Die duodecimo [Col. 0358A] princeps filiorum Nephthali, Abira filius Henan obtulit acetabulum argenteum appendens centum triginta siclos, phialam argenteam habentem septuaginta siclos, ad pondus sanctuarii, utrumque plenum simila conspersa oleo in sacrificium; mortariolum aureum appendens decem siclos, plenum incenso: bovem de armento, et arietem, et agnum anniculum in holocaustum; hircumque pro peccato, et in hostias pacificorum boves duos, arietes quinque, hircos quinque, agnos anniculos quinque. Haec fuit oblatio Ahira filii Henan. [C. XX.] Haec in dedicatione altaris oblata sunt a principibus Israel in die, qua consecratum est. Acetabula argentea duodecim: phialae argenteae duodecim: mortariola aurea duodecim: ita ut centum triginta siclos argenti haberet [Col. 0358B] unum acetabulum, et septuaginta siclos una phiala: id est, in commune vasorum omnium ex argento sicli duo millia quadringenti, pondere sanctuarii. Mortariola aurea duodecim plena incenso, denos siclos appendentia pondere sanctuarii: id est, simul auri sicli centum viginti: boves de armento in holocaustum duodecim, arietes duodecim, agni anniculi duodecim, et libamenta eorum: hirci duodecim pro peccato. Hostiae [h. Sacrificium. Vulg. In hostias] pacificorum, boves viginti quatuor, arietes sexaginta, hirci sexaginta. agni anniculi sexaginta. Haec oblata sunt in dedicatione altaris, quando unctum est [h. postquam unctum est]. [B. XVII.] Cumque ingrederetur Moses tabernaculum foederis, ut consuleret oraculum, audiebat vocem loquentis ad se [Col. 0358C] de propitiatorio, quod erat super arca testimonii inter duos Cherubim, unde et loquebatur ei.

[Cap. VIII.] Locutusque est Dominus ad Mosen, dicens: Loquere Aaron, et dices ad eum: Cum posueris septem lucernas, [a 3Kb] contra eam partem, quam candelabrum respicit, lucere debebunt. Fecitque Aaron, et imposuit lucernas super candelabrum, ut praeceperat Dominus Mosi. Haec autem erat factura candelabri, ex auro ductili, tam medius stipes, quam cuncta quae ex utroque calamorum latere nascebantur; juxta exemplum quod ostendit Dominus Mosi, ita operatus est candelabrum. [B. XVIII, C. XXI.] Et locutus est Dominus ad Mosen, dicens: Tolle Levitas de medio filiorum Israel, et purificabis [Col. 0359A] eos juxta hunc ritum: Aspergantur aqua lustrationis, et radant omnes pilos carnis suae. Cumque laverint vestimenta sua, et mundati fuerint, tollant bovem de armento, et libamentum ejus similam oleo conspersam; bovem autem alterum de armento tu accipies pro peccato, et applicabis Levitas coram tabernaculo foederis, convocata omni multitudine filiorum Israel. Cumque Levitae fuerint coram Domino, ponent filii Israel manus suas super eos. Et offeret [h. elevabit] Aaron Levitas, munus in conspectu Domini a filiis Israel, ut serviant in ministerio ejus. Levitae quoque ponent manus suas super capita boum, e quibus unum facies pro peccato, et alterum in holocaustum Domini, ut depreceris pro eis. Statuesque Levitas in conspectu Aaron et [Col. 0359B] filiorum ejus et consecrabis oblatos Domino, ac separabis de medio filiorum Israel, ut sint mei. Et postea ingredientur tabernaculum [a 2Kb] foederis [h. semper habet tabernaculum placiti] ut serviant mihi. Sicque purificabis et consecrabis eos in oblationem Domini [h. non habet Domini], quoniam dono donati sunt mihi a filiis Israel. [C. XXII.] Pro primogenitis quae aperiunt omnem vulvam in Israel, accepi eos. Mea sunt omnia primogenita filiorum Israel, tam ex hominibus quam ex jumentis. Ex die quo percussi omne primogenitum in terra Aegypti, sanctificavi eos mihi, et tuli Levitas pro cunctis primogenitis filiorum Israel: tradidique eos dono Aaron et filiis ejus de medio [b 1Kb] filiorum Israel, ut serviant mihi pro filiis Israel in tabernaculo [Col. 0359C] foederis et orent pro eis, ne sit in populo plaga, si ausi fuerint accedere ad sanctuarium [h. et orent pro filiis Israel, ne sit in filiis Israel plaga, cum accesserint filii Israel ad sanctuarium]. Feceruntque Moses et Aaron et omnis multitudo filiorum Israel super Levitis quae praeceperat Dominus Mosi: purificatique sunt, et laverunt vestimenta sua. Elevavitque eos Aaron in conspectu Domini, et oravit pro eis, ut purificati ingrederentur ad officia sua [h. ut purificarentur. Et post haec ingressi sunt Levitae ad officia sua] in tabernaculum foederis coram Aaron et filiis ejus. Sicut praeceperat Dominus Mosi de Levitis, ita factum est. [B. XIX, C. XXIII.] Locutusque Dominus ad Mosen, dicens: Haec est lex Levitarum: A viginti quinque annis et supra, ingredientur, [Col. 0359D] ut ministrent in tabernaculo foederis. Cumque quinquagesimum annum aetatis impleverint, servire cessabunt: eruntque ministri fratrum suorum in tabernaculo foederis, ut custodiant quae sibi fuerint commendata, opera autem ipsa [h. non habet] non [Col. 0360A] faciant. Sic dispones Levitis in custodiis suis.

[T. VI, B. XX, C. XIX, Cap. IX.] Locutus est Dominus ad Mosen in deserto Sinai, anno secundo postquam egressi sunt de terra Aegypti, mense primo, dicens: Faciant filii Israel Phase in tempore suo, quartadecima die mensis hujus ad vesperam, juxta omnes caeremonias et justificationes ejus. Praecepitque Moses filiis Israel, ut facerent Phase. Qui fecerunt tempore suo: quartadecima die mensis ad vesperam, in monte Sinai [h. in deserto Sinai]. Juxta omnia quae mandaverat Dominus Mosi, fecerunt filii Israel. [C. XXV.] Ecce autem quidam immundi super anima hominis, qui non poterant facere Phase in die illo, accedentes ad Mosen et Aaron dixerunt eis: Immundi sumus super anima hominis. Quare fraudamur [Col. 0360B] ut non valeamus offerre oblationem Domino in tempore suo inter filios Israel? Quibus respondit Moses: State ut consulam quid praecipiat Dominus de vobis. [C. XXVI.] Locutusque est Dominus ad Mosen, dicens: Loquere filiis Israel: Homo qui fuerit immundus super anima, sive in via procul in gente vestra, [c 1Kb] faciat Phase Domino mense secundo, quarta decima die mensis ad vesperam, cum azymis et lactucis agrestibus [h. non habet] comedent illud: non relinquent ex eo quidpiam usque mane, et os ejus non confringent, omnem ritum Phase observabunt. Si quis autem et mundus est, et in itinere non fuit, et tamen non fecit Phase, exterminabitur anima illa de populis suis, quia sacrificium Domino non obtulit tempore suo: peccatum suum ipse portabit. Peregrinus [d 1Kb] quoque [Col. 0360C] et advena si fuerit apud vos [h. advena quoque qui peregrinabitur apud vos], faciet Phase Domino juxta caeremonias et justificationes ejus. Praeceptum idem erit apud vos tam advenae quam indigenae. [B. XXI.] Igitur die qua erectum est tabernaculum, operuit illud nubes. A vespere autem super tentorium erat quasi species ignis usque mane. Sic fiebat jugiter: per diem operiebat illud nubes, et per noctem quasi species ignis. [B. XXII, C. XXVII.] Cumque ablata fuisset nubes quae tabernaculum protegebat, tunc proficiscebantur filii Israel, et in loco ubi stetisset nubes, ibi castrametabantur. Ad imperium Domini proficiscebantur, et ad imperium illius figebant tabernaculum [h. castrametabantur]. Cunctis diebus, quibus stabat nubes super tabernaculum, manebant [Col. 0360D] in eodem loco; et si evenisset ut multo tempore maneret super illud, erant filii Israel in excubiis Domini, et non proficiscebantur quotquot diebus fuisset nubes super tabernaculum. Ad imperium Domini erigebant tentoria [h. proficiscebantur, et ad imperium Domini castrametabantur], et ad imperium illius deponebant. [Col. 0361A] Si fuisset nubes a vespere usque mane, et statim diluculo tabernaculum reliquisset, proficiscebantur: et si post diem et noctem recessisset, dissipabant tentoria [h. proficiscebantur]. Si biduo aut uno mense vel longiori tempore fuisset super tabernaculum, manebant filii Israel in eodem loco, et non proficiscebantur: statim autem ut recessisset, movebant castra [h. non habet.]. Per verbum Domini figebant tentoria [h. castrametabantur], et per verbum illius proficiscebantur; erantque in excubiis Domini juxta imperium ejus per manum Mosi.

[B. XXIII, C. XXVIII, Cap. X.] Locutusque est Dominus ad Mosen, dicens: Fac tibi duas tubas [h. tibias] argenteas ductiles, quibus convocare possis multitudinem quando movenda sunt castra. Cumque [Col. 0361B] increpueris [h. increpuerint] tubis, congregabitur ad te omnis turba ad ostium tabernaculi foederis. Si semel clangueris, venient ad te principes, et capita multitudinis Israel. Sin autem prolixior atque concisus clangor increpuerit [h. Si una illarum clanguerint, venient ad te principes, capita multitudinis Israel: sin autem concisus clangor increpuerit], movebunt castra primi qui sunt ad orientalem plagam. In secundo autem sonitu et pari ululatu tubae levabunt tentoria [h. castra] qui habitant ad meridiem, et juxta hunc modum reliqui facient, ululantibus tubis in profectionem. Quando autem congregandus est populus, simplex tubarum clangor erit, et non concise ululabunt. Filii autem Aaron sacerdotes clangent tubis: eritque hoc legitimum sempiternum in [Col. 0361C] generationibus vestris. Si exieritis ad bellum de terra vestra contra hostes, qui dimicant adversum vos, clangetis ululantibus tubis, et erit recordatio vestri coram Domino Deo vestro, ut eruamini de manibus inimicorum vestrorum. Si quando habebitis epulum, et dies festos, et Kalendas, canetis tubis super holocaustis et pacificis victimis, ut sint vobis in recordationem Dei vestri [h. in recordationem in conspectu Dei vestri]. Ego Dominus Deus vester. [T. VII, B. XXIV, C. XXIX.] Anno secundo, mense secundo, vigesima die mensis, elevata est nubes de tabernaculo foederis [h. testimonii]: profectique sunt filii Israel per turmas suas de deserto Sinai, et recubuit nubes in solitudine Pharan: Moveruntque castra primi juxta imperium Domini in manu Mosi. Filii Juda [Col. 0361D] per turmas suas: quorum princeps erat Naasson filius Aminadab. In tribu filiorum Issachar fuit princeps Nathanael filius Suar. In tribus Zabulon erat princeps Eliab filius Helon. Depositumque est tabernaculum, quod portantes egressi sunt filii Gerson et Merari. Profectique sunt et filii Ruben, per turmas et ordinem suum: quorum princeps erat Elisur filius Sedeur. In tribu autem filiorum Simeon, princeps [Col. 0362A] fuit Selumiel filius Surisaddai. Porro in tribu Gad erat princeps Eliasaph filius Dehuel. Profectique sunt et Caathitae portantes sanctuarium [h. Et erigebant tabernaculum donec venirent, id est, erigebant tabernaculum filii Gerson et Merari, donec venirent Caathitae]. Tamdiu tabernaculum portabatur donec venirent ad erectionis locum. Moverunt castra et filii Ephraim per turmas suas, in quorum exercitu princeps erat Elisama filius Ammiud. In tribu autem filiorum Manasse princeps fuit Gamaliel filius Phadassur. Et in tribu Benjamin dux [Vulg. add. erat] Abidan filius Gedeoni. Novissimi castrorum omnium profecti sunt filii Dan per turmas suas, in quorum exercitu princeps fuit Ahiezer filius Amisaddai. In tribu autem filiorum Aser erat princeps Phagahiel filius Achran. [Col. 0362B] Et in tribu filiorum Nephthali princeps Ahira filius Henan. Haec sunt castra [h. Hae sunt profectiones], et profectiones filiorum Israel per turmas suas, quando egrediebantur. [B. XXV, C. XXX.] Dixitque Moses Hobab filio Raguel Madianiti, cognato suo: Proficiscimur ad locum quem Dominus daturus est nobis: veni nobiscum, ut benefaciamus tibi: quia Dominus bona promisit Israel. Cui ille respondit: Non vadam tecum, sed revertar in terram meam, in qua natus sum. Et ille: Noli, inquit, nos relinquere: tu enim nosti in quibus locis per desertum castra ponere debeamus, et eris ductor noster [h. Tu enim nosti quomodo in deserto castrametati sumus, et eris nobis ut oculi]. Cumque nobiscum veneris, quidquid optimum fuerit ex opibus, quas nobis daturus [Col. 0362C] [Vulg. traditurus] est Dominus, dabimus tibi. [B. XXVI.] Profecti sunt ergo de monte Domini viam trium dierum, arcaque foederis Domini praecedebat eos, per dies tres providens castrorum locum. Nubes quoque Domini super eos erat per diem, cum incederent. Cumque elevaretur arca, dicebat Moses. Surge, Domine, et dissipentur inimici tui, et fugiant qui oderunt te, a facie tua. Cum autem deponeretur, aiebat: Revertere, Domine, ad multitudinem exercitus Israel.

[B. XXVII, C. XXXI, Cap. XI.] Interea ortum est murmur populi, quasi dolentium pro labore, contra Dominum. Quod cum audisset Dominus, iratus est. Et accensus in eos ignis Domini devoravit extremam castrorum partem. Cumque clamasset populus ad [Col. 0362D] Mosen, oravit Moses ad Dominum, et absorptus est ignis. Vocavitque nomen loci illius, Incensio: eo quod incensus fuisset contra eos ignis Domini. [B. XXVIII. C. XXXII.] Vulgus quippe promiscuum, quod ascenderat cum eis, flagravit desiderio [a 1Kb] , sedens et flens, junctis sibi pariter filiis Israel, et ait: Quis dabit nobis ad vescendum carnes? Recordamur piscium, quos comedebamus in Aegypto gratis, in mentem [Col. 0363A] nobis veniunt cucumeres, et pepones, porrique et cepae, et allia. [h. Nunc autem anima nostra arida est]. Anima nostra arida est, nihil aliud respiciunt oculi nostri nisi man. [C. XXXIII.] Erat autem man quasi semen coriandri, coloris bdellii. Circumibatque populus, et colligens illud, frangebat mola, sive terebat in mortario, coquens in olla, et faciens ex eo tortulas saporis quasi panis oleati. Cumque descenderet nocte super castra ros, descendebat pariter et man. Audivit ergo Moses flentem populum per familias, singulos per ostia tentorii sui. Iratusque est furor Domini valde: sed et Mosi intoleranda res visa est. Et ait ad Dominum: Cur afflixisti servum tuum? quare non invenio gratiam coram te? et cur imposuisti pondus universi populi hujus super me? Numquid ego concepi [Col. 0363B] omnem hanc multitudinem, vel genui eam, ut dicas mihi: Porta eos in sinu tuo sicut portare solet nutrix infantulum, et defer in terram, pro qua jurasti patribus eorum? Unde mihi carnes, ut dem tantae multitudini? flent contra me, dicentes: Da nobis carnes, ut comedamus. Non possum solus sustinere omnem hunc populum, quia gravis mihi est. Sin aliter tibi videtur, obsecro [h. Si sic mihi facturus es, obsecro], ut interficias me, et inveniam gratiam in oculis tuis, ne tantis afficiar malis. [B. XXIX.] Et dixit Dominus ad Mosen: Congrega mihi septuaginta viros de senibus Israel, quos tu nosti quod senes populi sint ac magistri: et duces eos ad ostium tabernaculi foederis [h. ad tabernaculum foederis], faciesque ibi stare tecum, ut descendam, et loquor [Col. 0363C] tibi: et auferam de spiritu tuo, tradamque eis, ut sustentent tecum onus populi, et non tu solus graveris. Populo quoque dices: Sanctificamini cras, et comedetis carnes. Ego enim audivi vos dicere: Quis dabit nobis escas carnium? bene nobis erat in Aegypto. Ut det vobis Dominus carnes, et comedatis [h. Dabit quoque Dominus vobis carnes, et comedetis]: non uno die, nec duobus, vel quinque aut decem, nec viginti quidem, sed usque ad mensem dierum, donec exeat per nares vestras, et vertatur in nauseam, eo quod repuleritis Dominum, qui in medio vestri est, et fleveritis coram eo dicentes: Quare egressi sumus ex Aegypto? [C. XXXIV.] Et ait Moses: Sexcenta millia peditum hujus populi sunt. Et tu dicis: Dabo eis esum carnium mense integro? Numquid [Col. 0363D] ovium et boum multitudo caedetur, ut possit sufficere ad cibum? vel omnes pisces maris in unum congregabuntur, ut eos satient? Cui respondit Dominus: Numquid manus Domini invalida est? Jam nunc videbis utrum meus sermo opere compleatur. [B. XXX, C. XXXV.] Venit igitur Moses, et narravit populo verba Domini, congregans septuaginta viros de senibus populi [Vulg. Israel], quos stare fecit circa tabernaculum. Descenditque Dominus per nubem, [Col. 0364A] et locutus est ad eum auferens de spiritu, qui erat in Mose, et dans septuaginta viris. Cumque requievisset in eis spiritus, prophetaverunt, nec ultra cessaverunt [h. et non cessaverunt]. Remanserant autem in castris duo viri, quorum unus vocabatur Eldad, et alter Medad, super quos requievit spiritus. Nam et ipsi descripti fuerant, et non exierant ad tabernaculum. Cumque prophetarent in castris, cucurrit puer, et nuntiavit Mosi, dicens: Eldad et Medad prophetant in castris. Statim Josue filius Nun, minister Mosi, electus e pluribus, ait: [a 1Kb] Domine mi Mose, prohibe eos [h. reclude eos]. At ille: Quid, inquit, aemularis pro me? quis tribuat ut omnis populus prophetet, et det eis Dominus spiritum suum? [B. XXXI.] Reversusque est Moses, [Col. 0364B] et majores natu Israel in castra. Ventus autem egrediens a Domino, arreptas trans mare coturnices detulit, et demisit in castra itinere quantum uno die confici potest, ex omni parte castrorum per circuitum, volabantque in aere duobus cubitis altitudine super terram [h. ex omni parte castrorum per circuitum, et duorum cubitorum altitudine super faciem terrae]. Surgens ergo populus toto die illo, et nocte, ac die altero, congregavit coturnicum, qui parum, decem coros [h. qui parum decem aggeres, qui Hebraice dicuntur hamarim], et siccaverunt eas per gyrum castrorum. Adhuc carnes erant in dentibus [h. inter dentes] eorum, nec defecerat hujuscemodi cibus: et ecce furor Domini concitatus in populum, percussit eum plaga magna nimis. Vocatusque est [Col. 0364C] ille locus, Sepulcra concupiscentiae: ibi enim sepelierunt populum qui desideraverat. [T. VIII.] Egressi autem de Sepulcris concupiscentiae venerunt in Asaroth, et manserunt ibi.

[B. XXXII, C. XXXVI, Cap. XII.] Locutaque est Maria et Aaron contra Mosen propter uxorem ejus Aethiopissam, et dixerunt: Num per solum Mosen locutus est Dominus? nonne et nobis similiter est locutus? Quod cum audisset Dominus (erat enim Moses vir mitissimus super omnes homines, qui morabantur in terra), statim locutus est ad eum, et ad Aaron et ad Mariam: Egredimini vos tantum tres ad tabernaculum foederis. Cumque fuissent egressi, descendit Dominus in columna nubis, et stetit in introitu tabernaculi vocans Aaron et Mariam. [Col. 0364D] Qui cum issent, dixit ad eos: Audite sermones meos: Si quis fuerit inter vos propheta Domini, in visione apparebo ei, vel per somnium loquar ad illum. At non talis servus meus Moses, qui in omni domo mea fidelissimus est: ore enim ad os loquor ei, et palam, et non per aenigmata et figuras Dominum videt [h. et figuram Domini aspexit]. Quare ergo non timuistis detrahere servo meo Mosi? Iratusque contra eos, abiit: nubes quoque recessit, [Col. 0365A] quae erat super tabernaculum: et ecce Maria apparuit candens lepra quasi nix. Cumque respexisset eam Aaron, et vidisset perfusam lepra, ait ad Mosen: Obsecro, domine mi, ne imponas nobis hoc peccatum, quod stulte commisimus, ne fiat haec quasi mortua, et ut abortivum quod projicitur de vulva matris suae.

Ecce jam medium carnis ejus devoratum est a lepra [h. medietate carnis ejus jam consumpta]. Clamavitque Moses ad Dominum, dicens: Deus, obsecro, sana eam. Cui respondit Dominus: Si pater ejus exspuisset in faciem illius, nonne debuerat saltem septem dierum rubore suffundi? Separetur septem diebus extra castra, et postea revocabitur [h. colligetur]. Exclusa est itaque Maria extra castra [Col. 0365B] septem diebus: et populus non est motus de loco illo, donec revocata [h. collecta] est Maria.

[B. XXXIII, Cap. XIII.] Profectusque est populus de Aseroth, fixis tentoriis [h. castrametati sunt] in deserto Pharan. Ibique, locutus est Dominus ad Mosen, dicens: Mitte viros, qui considerent terram Chanaan, quam daturus sum filiis Israel, singulos de singulis tribubus, ex principibus [h. patrum suorum]. Fecit Moses quod Dominus imperaverat, de deserto Pharan mittens principes viros, quorum ista sunt nomina. De tribu Ruben, Sammua filium Zecchur. De tribu Simeon, Saphat filium Huri. De tribu Juda, Chaleb filium Jephonne. De tribu Issachar, Igal filium Joseph. De tribu Ephraim, Osee filium Nun. De tribu Benjamin, Phalti filium Raphu. [Col. 0365C] De tribu Zabulon, Geddiel filium Sodi. De tribu Joseph, ex tribu [Vulg. sceptri] Manasse, Gaddi filium Susi. De tribu Dan, Ammiel filium Gemalli. De tribu Aser, Sathur [Vulg. Sthur] filium Michael. De tribu Nephtali, Naabi filium Vaphsi. De tribu Gad, Guel filium Machi. [C. XXXVII.] Haec sunt nomina virorum, quos misit Moses ad considerandam terram: voca vitque Osee filium Nun, Josue. Misit ergo eos Moses ad considerandam terram Chanaan, et dixit ad eos: Ascendite per meridianam plagam. Cumque veneritis ad montes [h. montem, id est, Jerusalem], considerate terram, qualis sit, et populum qui habitator est ejus, utrum fortis sit an infirmus: pauci numero an plures: ipsa terra, bona an mala: urbes quales, muratae an absque muris: [Col. 0365D] humus, pinguis an sterilis, nemorosa an absque arboribus. Confortamini, et afferte nobis de fructibus terrae. Erat autem tempus quando jam praecoces uvae vesci possunt. Cumque ascendissent, exploraverunt terram a deserto Sin, usque Roob intrantibus Emath. Ascenderuntque ad meridiem, et venerunt in Hebron, ubi erant Ahiman et Sesai et Tholmai filii Enac. Nam Hebron septem annis ante Thanim urbem Aegypti condita est. Pergentesque [Col. 0366A] usque ad torrentem Botri, absciderunt palmitem cum uva sua, quem portaverunt in vecte duo viri. De malis quoque granatis et de ficis loci illius tulerunt: qui appellatus est Nehel-Eschol, id est, Torrens Botri, eo quod botrum inde portassent filii Israel. Reversique exploratores terrae post quadraginta dies, omni regione circuita [h. non habet] venerunt ad Mosen et Aaron et ad omnem coetum filiorum Israel in desertum Pharan, quod est in Cades. Locutique eis et omni multitudini ostenderunt fructus terrae, et narraverunt, dicentes: Venimus in terram, ad quam misisti nos quae revera fluit lacte et melle, ut ex his fructibus cognosci potest: sed cultores fortissimos habet, et urbes grandes nimis [Vulg. tac. nimis] atque muratas. Stirpem Enac vidimus [Col. 0366B] ibi. Amalec habitat in meridie, Hethaeus et Jebusaeus et Amorrhaeus in montanis: Chananaeus vero moratur juxta mare et circa fluenta Jordanis. Inter haec Chaleb compescens murmur populi, qui oriebatur contra Mosen, ait: Ascendamus, et possideamus terram, quoniam poterimus obtinere eam. Alii vero, qui fuerant cum eo, dicebant: Nequaquam ad hunc populum valemus ascendere, quia fortior nobis est. Detraxeruntque terrae, quam inspexerant, apud filios Israel, dicentes: terra, quam lustravimus, devorat habitatores suos: populus, quem aspeximus, procerae staturae est. Ibi vidimus monstra quaedam filiorum Enac de genere giganteo: quibus comparati, quasi locustae videbamur.

[B. XXXIV, Cap. XIV.] Igitur vociferans omnis [Col. 0366C] turba flevit nocte illa, et murmurati sunt contra Mosen et Aaron cuncti filii Israel, dicentes: Utinam mortui essemus in Aegypto: [a 1Kb] et in hac vasta solitudine utinam pereamus, et non inducat nos Dominus in terram istam, ne cadamus gladio, [h. Utinam mortui essemus in Aegypto, aut in hac vasta solitudine. Quare Dominus inducit nos in terram istam, ut cadamus gladio?] et uxores ac liberi nostri ducantur captivi. Nonne melius est reverti in Aegyptum? Dixeruntque alter ad alterum: Constituamus nobis ducem, et revertamur in Aegyptum. Quo audito Moses et Aaron ceciderunt proni in terram coram omni multitudine filiorum Israel. At vero Josue filius Nun, et Chaleb filius Jephonne, qui et ipsi lustraverant terram, sciderunt vestimenta sua, et ad [Col. 0366D] omnem multitudinem filiorum Israel locuti sunt: Terra quam circuivimus, valde bona est. Si propitius fuerit Dominus, inducet nos in eam, et tradet humum lacte et melle manantem. Nolite rebelles esse contra Dominum: neque timeatis populum terrae hujus, quia sicut panem ita eos possumus devorare. Recessit ab illis praesidium: Dominus nobiscum est, nolite metuere. Cumque clamaret omnis multitudo, et lapidibus eos vellet opprimere, apparuit [Col. 0367A] gloria Domini super tectum foederis [h. in tabernaculo foederis] cunctis filiis Israel. [B. XXXV.] Et dixit Dominus ad Mosen: Usquequo detrahet mihi populus iste? Quousque non credent mihi, in omnibus signis, quae feci coram eis? Feriam igitur eos pestilentia, atque consumam: te autem faciam principem super gentem magnam, et fortiorem, quam haec est [h. Te autem faciam in gentem magnam et fortiorem, quam haec est]. [C. XXXVIII.] Et ait Moses ad Dominum: Ut audiant Aegyptii, de quorum medio eduxisti populum istum, et habitatores terrae hujus, qui audierunt quod tu, Domine, in populo isto sis, et facie videaris ad faciem. Et nubes tua protegat illos, et in columna nubis praecedas eos per diem, et in columna ignis per noctem: quod [Col. 0367B] occideris tantam multitudinem quasi unum hominem, et dicant: Non poterat introducere populum in terram, pro qua juraverat: idcirco occidit eos in solitudine. Magnificetur ergo fortitudo Domini sicut jurasti dicens [h. sicut locutus es, dicens]: Dominus patiens et multae misericordiae, auferens iniquitatem et scelera, nullumque [a 1Kb] innoxium derelinquens, qui visitas peccata patrum in filios in tertiam et quartem generationem. Dimitte, obsecro, peccatum populi hujus secundum magnitudinem misericordiae tuae, sicut propitius fuisti egredientibus de Aegypto usque ad locum istum. [B. XXXVI.] Dixitque Dominus: Dimisi juxta verbum tuum. Vivo ego, et implebitur gloria Domini universa terra. Attamen omnes homines qui viderunt majestatem [Col. 0367C] meam, et signa, quae feci in Aegypto et in solitudine, et tentaverunt me jam per decem vices, nec obedierunt voci meae, non videbunt terram pro qua juravi patribus eorum, nec quisquam ex illis, qui detraxit mihi, intuebitur eam. Sed [Vulg. tac. Sed] servum meum Chaleb, qui plenus alio spiritu secutus est me, inducam in terram hanc, quam circuivit, et semen ejus possidebit eam. Quoniam Amalecites et Chananaeus habitant in vallibus. Cras movete castra, et revertimini in solitudinem per viam maris Rubri. [C. XXXIX.] Locutusque est Dominus ad Mosen et Aaron, dicens: Usquequo multitudo haec pessima murmurat contra me? querelas filiorum Israel audivi. Dic ergo eis: Vivo ego, ait Dominus: sicut locuti estis, audiente me, sic faciam vobis. In solitudinem [Col. 0367D] hanc jacebunt cadavera vestra. Omnes qui numerati estis a viginti annis et supra, et murmurastis contra me, non intrabitis terram, super quam levavi manum meam ut habitare vos facerem [h. in ea], praeter Chaleb filium Jephonne, et Josue filium Nun. Parvulos autem vestros, de quibus dixistis, quod praedae hostibus forent, introducam, ut videant terram, quae vobis displicuit. Vestra cadavera [Col. 0368A] jacebunt in solitudine [h. in solitudine ista]. Filii vestri erunt vagi [h. pastores] in deserto anni quadraginta, et portabunt fornicationem vestram, donec consumantur cadavera [h. vestra] patrum in deserto, juxta numerum quadraginta dierum, quibus considerastis terram: annus pro die imputabitur. Et [h. non habet] quadraginta annis recipietis iniquitates vestras, et scietis ultionem meam: quoniam sicut locutus sum, ita faciam omni multitudini huic pessimae, quae consurrexit adversum me: in solitudine hac deficiet, et morietur. [C. XL.] Igitur omnes viri, quos miserat Moses ad contemplandam terram, et qui reversi murmurare fecerant contra eum omnem multitudinem, detrahentes terrae quod esset mala, mortui sunt atque percussi in conspectu Domini. [Col. 0368B] Josue autem filius Nun, et Chaleb filius Jephonne, vixerunt ex omnibus, qui perrexerant ad considerandam terram. Locutusque est Moses universa verba haec ad omnes filios Israel, et luxit populus nimis. Et ecce mane primo surgentes ascenderunt verticem montis, atque dixerunt: Parati sumus ascendere ad locum, de quo Dominus locutus est, quia peccavimus. Quibus Moses: Cur, inquit, transgredimini verbum Domini, quod vobis non cedet in prosperum? [C. XLI.] Nolite ascendere, non enim est Dominus vobiscum [h. in medio vestrum], ne corruatis coram inimicis vestris. Amalecites et Chananaeus ante vos sunt, quorum gladio corruetis, eo quod nolueritis acquiescere Domino, nec erit Dominus vobiscum. At illi contenebrati ascenderunt [Col. 0368C] in verticem montis. Arca autem testamenti Domini et Moses non recesserunt de castris. Descenditque Amalecites et Chananaeus, qui habitabat in monte, et percutiens eos, atque concidens, persecutus est eos usque Horma.

[T. IX, B. XXXVII, C. XLII, Cap. XV.] Locutus est Dominus ad Mosen, dicens: Loquere ad filios Israel, et dices ad eos: Cum ingressi fueritis terram habitationis vestrae, quam ego dabo vobis, et feceritis oblationem Domino in holocaustum, aut victimam, vota solventes, vel sponte offerentes munera, aut in solemnitatibus vestris adolentes odorem suavitatis Domino, de bobus, sive de ovibus: offeret quicumque immolaverit victimam, sacrificium similae decimam partem ephi [h. non habet] conspersam [Col. 0368D] oleo, quod mensuram habebit quartam partem hin, et vinum ad liba fundenda ejusdem mensurae dabit in holocaustum, sive in victimam. Per agnos singulos [b 14Kb] et [h. Et per singulos] arietes erit sacrificium similae duarum decimarum, quae conspersa sit oleo tertiae partis hin: et vinum ad libamentum tertiae partis hin [Vulg. tac. hin] ejusdem mensurae offeret in odorem suavitatis Domino. Quando vero [Col. 0369A] de bobus feceris holocaustum aut hostiam, ut impleas votum, vel pacificas victimas, dabis per singulos boves similae tres decimas conspersae oleo, quod habeat medium mensurae hin, et vinum ad liba fundenda ejusdem mensurae in oblationem suavissimi odoris Domino. Sic facies per singulos boves et arietes et agnos et haedos. Tam indigenae, quam peregrini eodem ritu offerent sacrificia. Unum praeceptum erit atque judicium [h. legitimum unum et judicium unum] tam vobis quam advenis terrae. [B. XXXVIII, C. XLIII.] Locutus est Dominus ad Mosen, dicens: Loquere filiis Israel, et dices ad eos: Cum veneritis in terram, quam dabo vobis, et comederitis de panibus regionis illius, separabitis primitias Domino de cibis vestris. Sicut de areis [Col. 0369B] primitias separatis, ita et de pulmentis [h. de farina conspersa] dabitis primitiva Domino [h. a generatione et generationibus vestris]. [C. XLIV.] Quod si per ignorantiam praeterieritis quidquam horum, quae locutus est Dominus ad Mosen, et mandavit per eum ad vos, a die, qua coepit jubere et ultra, oblitaque fuerit facere multitudo: offeret vitulum de armento, holocaustum in odorem suavissimum Domino, et sacrificium ejus ac liba, ut caeremoniae postulant, hircumque pro peccato, et rogabit sacerdos pro omni multitudine filiorum Israel, et dimittetur eis, quoniam non sponte peccaverunt, nihilominus offerentes incensum Domino pro se et pro peccato atque errore suo: et dimittetur universae plebi filiorum Israel, et advenis, qui peregrinantur inter vos [Col. 0369C] [Vulg. eos]: quoniam culpa est omnis populi per ignorantiam. Quod si anima una nesciens peccaverit, offeret capram anniculam pro peccato suo, et deprecabitur pro ea sacerdos, quod inscia peccaverit coram Domino: impetrabitque ei veniam, et dimittetur illi. Tam indigenis quam advenis una lex erit omnium, qui peccaverint ignorantes. [C. XLV.] Anima vero, quae per superbiam aliquid commiserit, sive civis sit ille, sive peregrinus (quoniam adversus Dominum rebellis fuit), peribit de populo suo: verbum enim Domini contempsit, et praeceptum illius fecit irritum: idcirco delebitur, et portabit iniquitatem suam. [B. XXXIX, C. XLVI.] Factum est autem cum essent filii Israel in solitudine, et invenissent hominem colligentem ligna in die sabbati, obtulerunt [Col. 0369D] eum Mosi et Aaron et universae multitudini. Qui recluserunt eum in carcerem, nescientes quid super eo facere deberent. Dixitque Dominus ad Mosen: Morte moriatur homo iste, obruat eum lapidibus omnis turba extra castra. Cumque eduxissent eum foras, obruerunt [Vulg. add. eum] lapidibus, et mortuus est sicut praeceperat Dominus. [B. XL, C. XLVII.] Dixit quoque Dominus ad Mosen: Loquere filiis Israel, et dices ad eos ut faciant sibi fimbrias per angulos palliorum, ponentes [h. per generationes suas, ponentes, etc.] in eis vittas hyacinthinas: quas cum viderint, recordabuntur [Vulg. recordentur] omnium mandatorum Domini, nec sequantur cogitationes suas, et oculos per res varias [Col. 0370A] fornicantes: sed magis memores praeceptorum Domini faciant ea, sintque sancti Deo suo. Ego Dominus Deus vester qui eduxi vos de terra Aegypti, ut essem vester Deus [h. Ego Dominus Deus vester].

[T. X, B. XLI, Cap. XVI.] Ecce autem Core filius Isaac, filii Caath, filii Levi, et Dathan atque Abiram filii Eliab, On quoque filius Pheleth de filiis Ruben, surrexerunt contra Mosen, aliique filiorum Israel ducenti quinquaginta viri proceres synagogae, et qui tempore concilii per nomina vocabantur. Cumque stetissent adversum Mosen et Aaron, dixerunt: Sufficiat vobis: quia omnis multitudo sanctorum est, et in ipsis est Dominus [h. in medio eorum Dominus]: Cur elevamini super populum Domini? Quod cum audisset Moses, cecidit pronus in faciem [h. cecidit [Col. 0370B] super facies]: locutusque est ad Core et ad omnem multitudinem: Mane, inquit, notum faciet Dominus qui ad se pertineant, et sanctos applicabit sibi: et quos elegerit, appropinquabunt ei. Hoc igitur facite: Tollat unusquisque thuribula sua, tu Core, et omne concilium tuum: et hausto cras igne, ponite desuper thymiama coram Domino: et quemcumque elegerit, ipse erit sanctus: multum erigimini, filii Levi. Dixitque rursum ad Core: Audite, filii Levi: Num parum vobis est, quod separavit vos Deus Israel ab omni populo, et junxit sibi, ut serviretis ei in cultu tabernaculi, et ut staretis coram frequentia populi, et ministraretis ei [h. ei, id est, populo]? Idcirco ad se fecit accedere te et omnes fratres tuos filios Levi, ut vobis etiam sacerdotium [Col. 0370C] vindicetis, et omnis globus tuus stet contra Dominum? quid est enim Aaron ut murmuretis contra eum? Misit ergo Moses ut vocaret Dathan et Abiram filios Eliab. Qui responderunt: Non venimus. Numquid parum est tibi [h. non habet] quod eduxisti nos de terra, quae lacte et melle manabat, ut occideres nos in deserto, nisi et dominatus fueris nostri? Revera induxisti nos in terram, quae fluit rivis lactis et mellis, et dedisti nobis possessiones agrorum et vinearum, an et oculos nostros vis eruere? Non venimus [h. Non enim induxisti nos in terram quae fluit rivis lactis et mellis, nec dedisti nobis possessiones agrorum et vinearum. Etiamsi oculi virorum illorum eruerentur, non veniemus]. Iratusque Moses valde, ait ad Dominum: Ne respicias sacrificia eorum: tu [Col. 0370D] scis quod ne asellum quidem umquam acceperim ab eis, nec afflixerim quempiam eorum: Dixitque ad Core: Tu et omnis congregatio tua state seorsum coram Domino, et Aaron die crastino separatim. Tollite singuli thuribula vestra, et ponite super ea incensum, offerentes Domino ducenta quinquaginta thuribula: Aaron quoque teneat thuribulum suum. Quod cum fecissent, stantibus Mose et Aaron, et coacervassent adversum eos omnem multitudinem ad ostium tabernaculi, apparuit cunctis gloria Domini. [B. XLII.] Locutusque Dominus ad Mosen et Aaron, ait: Separamini de medio congregationis hujus, ut eos repente disperdam. Qui ceciderunt proni in faciem, atque dixerunt: Fortissime Deus spirituum [Col. 0371A] universae carnis, num uno peccante, contra omnes ira tua desaeviet [h. contra omnes indignaberis]? Et ait Dominus ad Mosen: Praecipe universo populo ut separetur a tabernaculis Core, Dathan et Abiram. Surrexitque Moses, et abiit ad Dathan et Abiram: et sequentibus eum senioribus Israel, dixit ad turbam: Recedite a tabernaculis hominum impiorum [h.] istorum, et nolite tangere quae ad eos pertinent, ne involvamini in peccatis eorum. Cumque recessissent a tentoriis eorum per circuitum, Dathan et Abiram egressi stabant in introitu papilionum suorum, cum uxoribus et liberis, omnique frequentia: Et ait Moses: In hoc scietis, quod Dominus miserit me ut facerem universa quae cernitis, et non ex proprio corde ea protulerim: Si consueta [Col. 0371B] hominum morte interierint, et visitaverit eos plaga, qua et caeteri visitari solent, non misit me Dominus: sin autem novam rem fecerit Dominus, ut aperiens terra os suum deglutiat eos et omnia quae ad illos pertinent, descenderintque viventes in infernum, scietis, quod blasphemaverint Dominum. Confestim igitur ut cessavit loqui, disrupta est terra sub pedibus eorum: et aperiens os suum, devoravit [h. deglutivit] illos cum tabernaculis suis et universa substantia [Vulg. add. eorum], descenderuntque vivi in infernum operti humo, et perierunt de medio multitudinis. At vero omnis Israel, qui stabat per gyrum, fugit ad clamorem pereuntium, dicentes: Ne forte et nos terra deglutiat. Sed et ignis egressus a Domino, interfecit ducentos quinquaginta viros, qui [Col. 0371C] offerebant incensum. Locutusque est Dominus ad Mosen, dicens: Praecipe [h. dic] Eleazaro filio Aaron sacerdoti ut tollat thuribula quae jacent in incendio, et ignem huc illucque dispergat: quoniam sanctificata sunt in mortibus peccatorum, producatque ea in laminas [h. Et eadem thuribula peccatorum producat in laminas], et affigat altari eo quod oblatum sit in eis incensum Domino, et sanctificata sint, ut cernant ea pro signo et monimento filii Israel. Tulit ergo Eleazar sacerdos thuribula aenea, in quibus obtulerant hi quos incendium devoravit, et produxit ea in laminas, affigens altari, ut haberent postea filii Israel, quibus commonerentur, ne quis accedat alienigena, et qui non est de semine Aaron, [Col. 0372A] ad offerendum incensum Domino, ne patiatur sicut passus est Core, et omnis congregatio ejus, loquente Domino ad Mosen. Murmuravit autem omnis multitudo filiorum Israel sequenti die contra Mosen et Aaron, dicens: Vos interfecistis populum Domini. Cumque [a 1Kb] oriretur seditio, et tumultus incresceret, Moses et Aaron fugerunt ad tabernaculum foederis. [b 1Kb] Quod postquam ingressi sunt, operuit nubes tabernaculum [Vulg. tac. tabernaculum], et apparuit gloria Domini. Dixitque Dominus ad Mosen [c 1Kb] : Recedite de medio hujus multitudinis, etiam nunc delebo eos. [B. XLIII, C. XLVIII]. Cumque jaceret in terra, dixit Moses ad Aaron: Tolle thuribulum, et hausto igne de altari, mitte incensum desuper, pergens cito ad populum, ut roges pro eis: jam enim [Col. 0372B] egressa est ira [h. indignatio] a Domino, et plaga desaevit. Quod cum fecisset Aaron, et cucurrisset ad mediam multitudinem, quam jam vastabat incendium, obtulit thymiama: et stans inter mortuos ac viventes, pro populo deprecatus est, [d 1Kb] et plaga [h. incendium] cessavit. Fuerunt autem qui percussi sunt, quatuordecim millia hominum, et septingenti absque his qui perierant in seditione Core. Reversusque est Aaron ad Mosen ad ostium tabernaculi foederis postquam quievit interitus.

[B. XLIV, C. XLIX, Cap. XVII.] Et locutus est Dominus ad Mosen, dicens: Loquere ad filios Israel, et accipe ab eis virgas singulas per cognationes suas, a cunctis principibus tribuum, virgas duodecim [h. et sint virgae duodecim], et uniuscujusque nomen [Col. 0372C] superscribes virgae suae. Nomen autem Aaron erit in tribu [h. in virga]. Levi, et una virga cunctas eorum [Vulg. seorsum] familias continebit: ponesque eas in tabernaculo foederis coram testimonio, ubi loquar ad te. Quem ex his elegero, germinabit virga ejus, et cohibebo a me querimonias filiorum Israel, quibus contra vos murmurant. Locutusque est Moses ad filios Israel: et dederunt ei omnes principes virgas per singulas tribus: fueruntque virgae duodecim cum [h. Cum. Nostri, absque] [e 1Kb] virga Aaron. Quas cum posuisset Moses coram Domino in tabernaculo testimonii, sequenti die regressus invenit germinasse virgam Aaron in domo Levi, et turgentibus gemmis, eruperant flores, qui, foliis dilatatis, in [Col. 0373A] amygdalas deformati sunt [h. qui in amygdalas de formati sunt]. Protulit ergo Moses omnes virgas de conspectu Domini ad cunctos filios Israel: videruntque, et receperunt singuli virgas suas. Dixitque Dominus ad Mosen: Refer virgam Aaron in tabernaculum testimonii, ut servetur ibi in signum rebellium filiorum [Vulg. add. Israel], et quiescant querelae eorum a me, ne moriantur. Fecitque Moses sicut praeceperat Dominus. Dixerunt autem filii Israel ad Mosen: Ecce defecimus [Vulg. consumpti sumus], omnes perivimus. Quicumque accedit ad tabernaculum Domini, morietur [Vulg. moritur]. Num usque ad internecionem cuncti delendi sumus?

[T. XI, B. XLV, C. L, Cap. XVIII.] Dixitque Dominus ad Aaron: Tu, et filii tui, et domus patris [Col. 0373B] tui tecum, portabitis iniquitatem sanctuarii: et tu et filii tui simul sustinebitis peccata sacerdotii vestri. Sed et fratres tuos de tribu Levi, sceptrum patris tui sume tecum, praestoque sint et ministrent tibi, tu autem et filii tui ministrabitis in tabernaculo testimonii. Excubabuntque Levitae ad praecepta tua, et ad cuncta opera tabernaculi: ita dumtaxat, ut ad vasa sanctuarii et ad altare non accedant, ne et illi moriantur, et vos pereatis simul. Sint autem tecum, et excubent in custodiis tabernaculi, et in omnibus caeremoniis ejus. Alienigena non miscebitur vobis. Excubate in custodia sanctuarii, et in ministerio altaris, ne oriatur indignatio super filios Israel. Ego dedi vobis fratres vestros Levitas de medio filiorum Israel, et tradidi [a 1Kb] domum Domino, ut serviant in ministeriis [Col. 0373C] tabernaculi ejus. Tu autem et filii tui, custodite sacerdotium vestrum; et omnia quae ad cultum altaris pertinent, et intra velum sunt, per sacerdotes administrabuntur. Si quis externus accesserit, occidetur [h. morietur]. [B. XLVI, C. LI]. Locutusque est Dominus ad Aaron: Ecce ego dedi tibi custodiam primitiarum mearum. Omnia quae sanctificantur a filiis Israel, tibi tradidi et filiis tuis pro officio sacerdotali legitima sempiterna. Haec ergo accipies [h. Haec ergo erunt tibi] de his quae sanctificantur, et oblata sunt Domino. Omnis oblatio, et sacrificium, et quidquid pro peccato atque delicto redditur mihi, et cedit in sancta sanctorum, tuum erit, et filiorum tuorum. In sanctuario comedes illud [h. In sanctis sanctorum comedes illud]: mares tantum [Col. 0373D] edent ex eo, quia consecratum est tibi. Primitias autem, quas voverint et obtulerint filii Israel, tibi dedi, et filiis, ac filiabus tuis, jure perpetuo: qui mundus est in domo tua, vescetur eis. Omnem medullam [h. pinguedinem] olei, et vini, ac frumenti, quidquid offerunt primitiarum Domino, tibi dedi. Universae frugum primitiae, quas gignit humus, et Domino deportantur, cedent in usus tuos: qui mundus est in domo tua, vescetur eis. Omne quod ex voto reddiderint filii Israel, tuum erit [h. omne quod consecratur a filiis Israel tuum erit]. Quidquid primum erumpit e vulva cunctae carnis, quam offerunt [Col. 0374A] Domino, sive ex hominibus, sive de pecoribus fuerit, tui juris erit: ita dumtaxat, ut pro hominis primogenito pretium accipias, et omne animal quod immundum est, redimi facies, cujus redemptio erit post unum mensem, siclis argenti quinque [h. Cujus redemptio erit post unum mensem, ad aestimationem tuam siclis argenti quinque], pondere sanctuarii. Siclus viginti obolos habet. Primogenitum autem bovis et ovis et caprae non facies redimi, quia sanctificata sunt Domino; sanguinem tantum eorum fundes super altare, et adipes adolebis in suavissimum odorem Domino. Carnes vero in usum tuum cedent, sicut pectusculum consecratum, et armus dexter, tua erunt. Omnes primitias sanctuarii, quas offerunt filii Israel Domino, tibi dedi, et filiis ac [Col. 0374B] filiabus tuis, jure perpetuo. Pactum salis est sempiternum coram Domino, tibi ac filiis tuis. [C. LII.] Dixitque Dominus ad Aaron: In terra eorum nihil possidebitis, nec habebitis partem inter eos: ego pars et haereditas tua in medio filiorum Israel: Filiis autem Levi dedi omnes decimas Israelis in possessionem, pro ministerio quo serviunt mihi in tabernaculo foederis: ut non accedant ultra filii Israel ad tabernaculum [h. foederis], nec committant peccatum mortiferum, solis filiis Levi mihi in tabernaculo servientibus, et portantibus peccata populi. Legitimum sempiternum erit in generationibus vestris. Nihil aliud possidebunt, decimarum oblatione contenti, quas in usus eorum et necessaria separavi. [C. LIII.] Locutusque est Dominus ad Mosen, dicens: [Col. 0374C] Praecipe Levitis, atque denuntia: Cum acceperitis a filiis Israel decimas, quas dedi vobis [h. quas dedi vobis in haereditatem], primitias earum offerte Domino, id est, decimam partem decimae, ut reputetur vobis in oblationem primitivorum, tam de areis quam de torcularibus: et universis quorum accipitis primitias [h. et reputabitur vobis, quasi de area et torculari dederitis primitias], offerte Domino, et date Aaron sacerdoti. Omnia quae offeretis ex decimis, et in donaria Domini separabitis, optima et electa erunt. Dicesque ad eos: Si [h. Cum] praeclara et meliora quaeque obtuleritis ex decimis, reputabitur vobis quasi de area et torculari dederitis primitias: et comedetis eas in omnibus locis vestris, tam vos quam familiae vestrae: quia pretium est pro ministerio, [Col. 0374D] quo servitis in tabernaculo testimonii. Et non peccabitis super hoc, egregia vobis et pinguia reservantes, ne polluatis oblationes filiorum Israel, et moriamini.

[T. XII, B. XLVII, Cap. XIX.] Locutusque est Dominus ad Mosen et Aaron, dicens: Ista religio victimae [h. religio legis] quam constituit Dominus. Praecipe filiis Israel, ut adducant ad te vaccam rufam aetatis integrae, in qua nulla sit macula, nec portaverit jugum: tradetisque eam Eleazaro sacerdoti. Qui eductam extra castra, immolabit in conspectu omnium: et tingens digitum in sanguine ejus [h. et tollens de sanguine ejus in digito suo], asperget [Col. 0375A] contra fores tabernaculi septem vicibus, comburetque eam cunctis videntibus, tam pelle et carnibus ejus quam sanguine et fimo flammae traditis. Lignum quoque cedrinum, et hyssopum, coccumque bis tinctum sacerdos mittet in flammam, quae vaccam vorat. Et tunc demum, lotis vestibus et corpore suo, ingredietur in castra, commaculatusque erit usque ad vesperum. Sed et ille qui combusserit eam, lavabit vestimenta sua et corpus, et immundus erit usque ad vesperum. Colliget autem vir mundus cineres vaccae, et effundet eos [h. et ponet eos] extra castra in loco purissimo, ut sint multitudini filiorum Israel in custodiam, et in aquam aspersionis: quia pro peccato [h. quia pro peccato sunt] vacca combusta est. Cumque laverit, qui vaccae portaverit [Col. 0375B] cineres, vestimenta sua, immundus erit usque ad vesperum. Habebunt hoc filii Israel et advenae, qui habitant inter eos, [a 1Kb] sanctum jure perpetuo [h. legitimum sempiternum]. Qui tetigerit cadaver hominis, et propter hoc septem diebus fuerit immundus: aspergetur ex hac aqua die tertio et septimo, et sic mundabitur. Si die tertio aspersus non fuerit, septimo non poterit emundari. Omnis qui tetigerit humanae animae morticinum, et aspersus hac commixtione non fuerit, polluet tabernaculum Domini, et peribit ex Israel: quia aqua expiationis non est aspersus, immundus erit, et manebit spurcitia ejus super eum. Ista est lex hominis qui moritur in tabernaculo: Omnes qui ingrediuntur tentorium illius, et universa vasa quae ibi sunt, polluta erunt septem [Col. 0375C] diebus. Vas, quod non habuerit operculum, nec ligaturam desuper, immundum erit. Si quis in agro tetigerit cadaver occisi hominis, aut per se mortui, sive os illius, vel sepulcrum, immundus erit septem diebus. [C. LIV.] Tollentque de cineribus combustionis atque peccati [h. combustionis peccati], et mittent aquas vivas super eos in vas. In quibus cum homo mundus tinxerit hyssopum, asperget ex eo omne tentorium, et cunctam supellectilem, et homines hujuscemodi contagione pollutos: atque hoc [Col. 0376A] modo mundus lustrabit immundum tertio et septimo die. Expiatusque die septimo, lavabit et se et vestimenta sua, et immundus erit usque ad vesperam. Si quis hoc ritu non fuerit expiatus, peribit anima illius de medio Ecclesiae: quia sanctuarium Domini polluit, et non est aqua lustrationis aspersus. Erit [h. Non est aqua lustrationis aspersus, immundus erit] hoc praeceptum legitimum sempiternum. Ipse quoque qui aspergit aquas, lavabit vestimenta sua. Omnis qui tetigerit aquas expiationis, immundus erit usque ad vesperum. Quidquid tetigerit immundus, immundum faciet: et anima quae horum quidpiam tetigerit, immunda erit usque ad vesperam.

[B. XLVIII, C. LV, Cap. XX.] Veneruntque filii [Col. 0376B] Israel, et omnis multitudo in desertum Sin, mense primo, et mansit populus in Cades. Mortuaque est ibi Maria, et sepulta in eodem loco. Cumque indigeret aqua populus, coierunt adversus Mosen et Aaron: et versi in seditionem, dixerunt: Utinam periissemus inter fratres nostros coram Domino. Cur eduxistis Ecclesiam Domini in solitudinem, ut et nos et nostra jumenta moriantur [Vulg. moriamur]? Quare nos fecistis ascendere de Aegypto, et adduxistis in locum istum pessimum, qui seri non potest, qui nec ficum gignit, nec vineas, nec mala granata, insuper et aquam non habet ad bibendum? Ingressusque Moses et Aaron, dimissa multitudine, tabernaculum foederis, corruerunt proni in terram [b 3Kb] . [C. LVI.] Et apparuit gloria Domini [h. Et apparuit [Col. 0376C] illis gloria Domini] super eos. Locutusque est Dominus ad Mosen, dicens: Tolle virgam, et congrega populum, tu et Aaron frater tuus, et loquimini ad petram coram eis, et illa dabit aquas. Cumque eduxeris aquam de petra, bibet omnis multitudo et jumenta ejus. Tulit igitur Moses virgam, quae erat in conspectu Domini, sicut praeceperat ei, congregata multitudine ante petram, dixitque eis: Audite, rebelles et increduli [h. non habet, increduli]. [c 1Kb] Num de petra hac vobis aquam poterimus [h. potero] [Col. 0377A] ejicere? Cumque elevasset Moses manum, percutiens virga bis silicem, egressae sunt aquae largissimae, ita ut populus biberet et jumenta. Dixitque Dominus ad Mosen et Aaron: Quia non credidistis mihi, ut sanctificaretis me coram filiis Israel, non introducetis hos populos in terram quam dabo eis. Haec est aqua contradictionis, ubi jurgati sunt filii Israel contra Dominum, et sanctificatus est in eis. [T. XIII, B. XLIX.] Misit interea nuntios Moses de Cades ad regem Edom, qui dicerent: Haec mandat [h. dicit] Frater tuus Israel. Nosti omnem laborem qui apprehendit [h. invenit] nos, quomodo descenderint patres nostri in Aegyptum, et habitaverimus ibi multo tempore, afflixerintque nos Aegyptii, et patres nostros, et quomodo clamaverimus ad Dominum, [Col. 0377B] et exaudierit nos, miseritque angelum, qui eduxerit nos de Aegypto. Et ecce in urbe Cades, quae est in extremis finibus tuis, positi obsecramus, ut nobis transire liceat per terram tuam. Non ibimus per agros, nec per vineas, non bibemus aquas de puteis tuis, sed gradiemur via publica, nec ad dexteram nec ad sinistram declinantes, donec transeamus terminos tuos. [C. LVII.] Cui respondit Edom: Non transibis per me, alioquin armatus occurram tibi. Dixeruntque filii Israel: Per tritam gradiemur viam, et si biberimus aquas tuas nos et pecora nostra, dabimus quod justum est: nulla erit in pretio difficultas, tantum velociter transeamus. At ille respondit: Non transibis. Statimque egressus est obvius, cum infinita multitudine, et manu forti, nec [Col. 0377C] voluit acquiescere deprecanti, ut concederet transitum per fines suos, quamobrem divertit ab eo Israel. Cumque castra movissent de Cades, venerunt in montem Hor, qui est in finibus terrae Edom. [C. LVIII.] Ubi locutus est Dominus ad Mosen: Pergat, inquit, Aaron ad populos suos: non enim intrabit terram, quam dedi filiis Israel, eo quod incredulus fuerit [h. eo quod increduli fueritis] ori meo, ad Aquas contradictionis. Tolle Aaron, et filium ejus cum eo, et duces eos in montem Hor. Cumque nudaveris patrem veste sua, indues ea Eleazarum filium ejus, et Aaron colligetur, et morietur ibi. Fecit Moses ut praeceperat Dominus, et ascenderunt in montem Hor coram omni multitudine. Cumque Aaron spoliasset vestibus suis, induit [Col. 0378A] eis Eleazarum filium ejus. Illo mortuo in montis supercilio, descendit cum Eleazaro. Omnis autem multitudo videns occubuisse Aaron, flevit super eo triginta diebus per cunctas familias suas.

[B. LI, C. LIX, Cap. XXI.] Quod cum audisset Chananaeus rex Arad, qui habitabat ad meridiem, venisse scilicet Israel per exploratorum viam, pugnavit contra illum, et victor exsistens, duxit ex eo praedam. At Israel voto se Domino obligans ait: Si tradideris populum istum in manu mea, delebo [h. anathematizabo] urbes ejus. Exaudivitque Dominus preces Israel, et tradidit Chananaeum, quem ille interfecit, subversis urbibus ejus, et vocavit nomen loci illius Horma, id est, anathema. Profecti sunt autem et de monte Hor per viam, quae ducit ad mare [Col. 0378B] Rubrum, ut circumirent terram Edom. Et taedere coepit populum itineris ac laboris. [B. LII.] Locutusque contra Deum et Mosen, ait: Cur eduxisti nos de Aegypto, ut moreremur in solitudine? Deest panis, non sunt aquae: anima nostra jam nauseat super cibo isto levissimo. Quamobrem misit Dominus in populum ignitos serpentes, ad quorum plagas [h. morsus], et mortes plurimorum, venerunt ad Mosen, atque dixerunt: Peccavimus quia locuti sumus contra Dominum et te: ora ut tollat a nobis serpentem. Oravitque Moses pro populo. [C. LX.] Et locutus est Dominus ad eum: Fac serpentem [a 1Kb] , et pone eum pro signo, qui percussus aspexerit eum, vivet. Fecit ergo Moses serpentem aeneum, et posuit eum pro signo; quem cum percussi aspicerent, sanabantur. [Col. 0378C] Profectique filii Israel castrametati sunt in Oboth. Unde egressi fixere tentoria in Hieabarim, in solitudine, quae respicit Moab contra orientalem plagam. Et inde moventes, venerunt ad torrentem Zared. [B. LIII.] Quem relinquentes castrametati sunt contra Arnon, quae est in deserto, et prominet in finibus Amorrhaei. Siquidem Arnon terminus est in Moab, dividens Moabitas et Amorrhaeos. Unde dicitur in libro Bellorum Domini: Sicut fecit in mari Rubro, sic faciet in torrentibus Arnon. Scopuli torrentium inclinati sunt, ut requiescerent in [b 1Kb] Ar, et recumberent in finibus Moabitarum. [C. LXI.] Et ex eo loco apparuit puteus, super quo locutus est Dominus ad Mosen: Congrega populum, et dabo ei aquam. Tunc cecinit Israel [c 2Kb] carmen istud: Ascendat [Col. 0379A] puteus. Concinebant: Puteus, quem foderunt principes, et paraverunt duces multitudinis in datore legis [h. in doctore legis], et in baculis suis. [a 1Kb] De solitudine, Matthana: et de Matthana, Nahaliel: de Nahaliel in Bamoth. De Bamoth, vallis est in regione Moab, in vertice Phasga, quod respicit contra desertum. Misit autem Israel nuntios ad Seon regem Amorrhaeorum, dicens: Obsecro ut transire mihi liceat per terram tuam, non declinabimus in agros et in vineas, non bibemus [b 1Kb] aquas ex puteis, via regia gradiemur, donec transeamus terminos tuos. Qui concedere noluit, ut transiret Israel per fines suos: quin potius, exercitu congregato, egressus est obviam in desertum, et venit in Jasa, pugnavitque contra eum. A quo percussus est in ore gladii, et [Col. 0379B] possessa est terra ejus ab Arnon usque Jebboc, et filios Ammon: quia forti praesidio tenebantur termini Ammonitarum. [C. LXII.] Tulit ergo Israel omnes civitates ejus, et habitavit in urbibus Amorrhaei, in Esebon scilicet, et viculis ejus. Urbs Esebon fuit Seon regis Amorrhaei, qui pugnavit contra regem [c 1Kb] Moab: [d 1Kb] et tulit omnem [h. contra regem Moab priorem] terram, quae ditionis illius fuerat, usque Arnon. Idcirco dicitur in Proverbio: Venite in Esebon, aedificetur, et construatur civitas Seon. Ignis egressus est de Esebon, flamma de oppido Seon, et devoravit Ar Moabitarum, et habitatores excelsorum Arnon. Vae tibi, Moab! peristi, popule Chamos! Dedit filios ejus in fugam, et filias in captivitatem regi Amorrhaeorum, Seon. Jugum ipsorum disperiit ab [Col. 0379C] Esebon usque Dibon: lassi pervenerunt in Nophe, et [e 1Kb] usque [h. quae contra] Medaba. [B. LIV.] Habitavit itaque Israel in terra Amorrhaei. Misitque Moses qui explorarent Jazer: cujus ceperunt viculos, et possederunt habitatores. Verteruntque se, et ascenderunt per viam Basan, et occurrit eis Og rex Basan cum omni populo suo, pugnaturus in Edrai. Dixitque Dominus ad Mosen: Ne timeas eum, quia in manu tua tradidi illum, et omnem populum ac terram ejus, faciesque illi sicut fecisti Seon regi Amorrhaeorum habitatori Esebon. Percusserunt igitur et hunc cum filiis suis, universumque populum ejus usque ad internecionem, et possederunt terram illius.

[B. LV, Cap. XXII.] Profectique castrametati sunt [Col. 0380A] in campestribus Moab, ubi trans Jordanem Jericho sita est. [T. XIV, C. LXIII.] Videns autem Balac filius Sepphor omnia, quae fecerat Israel Amorrhaeo, et quod pertimuissent eum Moabitae, et impetum ejus ferre non possent, dixit ad majores natu Madian: ita delebit hic populus omnes, qui in nostris finibus commorantur, quomodo solet bos herbas usque ad radices carpere. Ipse erat eo tempore rex in Moab. Misit ergo nuntios ad Balaam filium Beor hariolum, qui habitabat super flumen terrae [f 8Kb] filiorum Ammon [h. Misit ergo nuntios ad Balaam filium Behor, qui habitabat in Phetho super flumen terrae filiorum populi sui], ut vocarent eum, et dicerent: Ecce egressus est populus ex Aegypto, qui operuit superficiem terrae, sedens contra me. Veni igitur, et maledic populo [Col. 0380B] huic, quia fortior me est: si quo modo possim percutere eum, et ejicere de terra mea [h. non habet, mea]: novi enim quod benedictus sit, cui benedixeris, et maledictus, in quem maledicta congesseris. Perrexeruntque seniores Moab, et majores natu Madian, habentes divinationis pretium in manibus. Cumque venissent ad Balaam, et narrassent ei omnia verba Balac, ille respondit: Manete hic nocte, et respondebo quidquid mihi dixerit Dominus. Manentibus autem illis apud Balaam, venit Deus, et ait ad eum: Quid sibi volunt homines isti apud te? [h. qui sunt omnes isti qui sunt apud te?] Respondit: Balac, filius Sepphor rex Moabitarum, misit ad me, dicens: Ecce populus qui egressus est de Aegypto, operuit superficiem terrae: veni et maledic [Col. 0380C] ei, si quo modo possim pugnans abigere eum. Dixitque Deus ad Balaam: Noli ire cum eis, neque maledicas populo, quia benedictus est. Qui mane consurgens dixit ad principes: Ite in terram vestram, quia prohibuit me Dominus venire vobiscum. Reversi principes dixerunt ad Balac: Noluit Balaam venire nobiscum. Rursum ille multo plures et nobiliores quam ante miserat, misit. Qui, cum venissent ad Balaam, dixerunt: Sic dicit [h. Haec dicit] Balac filius Sepphor: Ne cuncteris venire ad me: paratus sum honorare te, et quidquid volueris dabo [h. faciam. Vulg. add. tibi]: veni, et maledic populo isti. Respondit Balaam: Si dederit mihi Balac plenam domum suam argenti et auri, non potero immutare verbum Domini Dei mei: ut vel plus, vel minus [Col. 0381A] loquar. Obsecro, ut hic maneatis etiam hac nocte, et scire queam quid mihi rursum respondeat Dominus. Venit ergo Deus ad Balaam nocte, et ait ei: Si vocare te venerunt homines isti, surge, et vade cum eis: ita dumtaxat, ut quod tibi praecepero, facias. Surrexit Balaam mane, et strata asina sua, profectus est cum eis. Et iratus est Deus [h. Et iratus est Deus eo quod pergeret]. Stetitque angelus Domini in via contra Balaam, qui sedebat asinae, et duos pueros habebat secum. Cernens asina angelum [h.] Domini stantem in via, evaginato gladio, avertit se de itinere, et ibat per agrum. Quam cum verberaret Balaam, et vellet ad semitam reducere, stetit angelus [h.] Domini in angustiis duarum maceriarum, quibus vineae cingebantur. Quem videns asina, [Col. 0381B] junxit se parieti, et attrivit sedentis pedem. At ille iterum verberabat eam: et nihilominus angelus [h.] Domini ad locum angustum transiens, ubi nec ad dexteram nec ad sinistram poterat deviare, obvius stetit. Cumque vidisset asina stantem angelum [h.] Domini, cecidit sub pedibus sedentis, qui iratus, vehementius caedebat fuste [h. baculo] latera ejus. [C. LXIV.] Aperuitque Dominus os asinae, et locuta est: Quid feci tibi? cur perculis me ecce jam tertio? Respondit Balaam: Quia commeruisti, et illusisti mihi [h. Quia illusisti mihi]: utinam haberem gladium, ut te percuterem [h. Si haberem gladium in manu mea, utique interficerem te]. Dixit asina: Nonne animal tuum sum, cui semper sedere consuevisti usque in praesentem diem? dic quid simile umquam [Col. 0381C] fecerim tibi. At ille ait: Numquam. Protinus aperuit Dominus oculos Balaam, et vidit angelum [h.] Domini stantem in via, evaginato gladio, adoravitque eum pronus in terram [h. non habet, in terram]. Cui angelus [h.] Domini: Cur, inquit, tertio verberas asinam tuam? Ego veni ut adversarer tibi, quia perversa est via tua, mihique contraria, et nisi asina declinasset de via, dans locum resistenti, te occidissem, et illa viveret. Dixit Balaam: Peccavi, nesciens quod tu stares contra me, et nunc si displicet tibi ut vadam, revertar. Ait angelus [h.] Domini: Vade cum istis, et cave ne aliud quam praecepero tibi loquaris: Ivit igitur cum principibus. Quod cum audisset Balac, egressus est in occursum ejus, in oppido Moabitarum, quod situm est in extremis [Col. 0381D] finibus Arnon. Dixitque ad Balaam: Misi nuntios ut vocarem te: cur non statim venisti ad me? an quia mercedem adventui tuo reddere nequeo? Cui ille respondit: Ecce adsum: numquid potero loqui aliud, nisi quod Deus posuerit in ore meo? Perrexerunt ergo simul, et venerunt in urbem, quae in extremis [Husoth, quae vertitur in Latinum, extrema] regni ejus [a 10Kb] finibus erat [h. Non habet, [Col. 0382A] quae in extremis finibus regni ejus erat. Sic habet: Et venerunt in urbem]. Cumque occidisset Balac boves et oves, misit ad Balaam, et principes qui cum eo erant, munera. Mane autem facto, duxit eum ad excelsa Baal, et intuitus est extremam partem populi.

[Cap. XXIII.] Dixitque Balaam ad Balac: Aedifica mihi hic septem aras, et para totidem vitulos, ejusdemque numeri arietes. Cumque fecisset juxta sermonem Balaam, imposuerunt simul vitulum et arietem super aram. Dixitque Balaam ad Balac: Sta paulisper [h. non habet paulisper] juxta holocaustum tuum, donec vadam, si forte occurrat mihi Dominus, et quodcumque imperaverit, loquar tibi. Cumque abiisset velociter, occurrit ei Deus. Locutusque est ad [Col. 0382B] eum Balaam: Septem, inquit, aras erexi, et imposui vitulum et arietem desuper. Dominus autem posuit verbum in ore ejus, et ait: Revertere ad Balac, et haec loqueris. Reversus invenit stantem Balac juxta holocaustum suum, et omnes principes Moabitarum: assumptaque parabola sua, dixit: De Aram adduxit me Balac rex Moabitarum, de montibus Orientis: Veni, inquit, et maledic Jacob: propera, et detestare Israel. Quomodo maledicam, cui non maledixit Deus? Qua ratione detester quem Dominus non detestatur? De summis silicibus videbo [h. video, et considero] eum, et de collibus considerabo illum. Populus solus habitabit, et inter gentes non reputabitur. Quis dinumerare possit pulverem Jacob, et nosse numerum stirpis Israel? Moriatur anima mea morte justorum, [Col. 0382C] et fiant novissima mea horum similia. Dixitque Balac ad Balaam: Quid est hoc quod agis? ut malediceres inimicis meis vocavi te [h. tuli te]: et tu econtrario benediciseis. Cui ille respondit: Num aliud possum loqui, nisi quod jusserit Dominus? Dixit ergo Balac: Veni mecum in alterum locum unde partem Israelis videas, et totum videre non possis: inde maledicito ei. Cumque duxisset eum in locum sublimem, super verticem montis [h. non habet, montis] Phasga, aedificavit Balaam septem aras, et impositis desuper vitulis atque arietibus [Vulg. vitulo et ariete], dixit ad Balac: Sta hic juxta holocaustum tuum, donec ego pergam obvius. Cui cum Dominus occurrisset, posuissetque verbum in ore ejus, ait: Revertere ad Balac, et haec loqueris [Vulg. add. ei]. [Col. 0382D] Reversus invenit eum stantem juxta holocaustum suum, et principes Moabitarum cum eo. Ad quem Balac: Quid, inquit, locutus est Dominus? Et ille assumpta parabola sua, ait: Sta, Balac, et ausculta; audi, fili Sepphor [h. Balac, et audi, ausculta, fili Sepphor, eloquia mea]: Non est Deus quasi homo, ut mentiatur: nec ut filius hominis, ut mutetur. Dixit ergo, et non faciet? locutus est, et non implebit? [Col. 0383A] [a 1Kb] Ad benedicendum adductus sum, benedictionem prohibere non valeo [h. Ecce benedictiones accepi, a quibus prohiberi non valeo]. Non est idolum in Jacob, nec videtur simulacrum in Israel. Dominus Deus ejus cum eo est, et clangor victoriae regis in illo. Deus eduxit eum de Aegypto, cujus fortitudo similis est Rhinocerotis. Non est augurium in Jacob, nec divinatio in Israel. Temporibus suis dicetur Jacob et Israeli quid operatus sit Deus [h. quid operatur Deus]. Ecce populus ut leaena consurget, et quasi leo erigetur: non accubabit, donec devoret praedam, et occisorum sanguinem bibat. Dixitque Balac ad Balaam: Nec maledicas ei [Vulg. tac. ei], nec benedicas. Et ille ait: Nonne dixi tibi, quod quidquid mihi Dominus [Vulg. Deus] imperaret, [Col. 0383B] hoc facerem? Et ait Balac ad eum: Veni et ducam te ad alium locum: si forte placeat Deo ut inde maledicas ei. Cumque duxisset cum super verticem montis Phohor, qui respicit solitudinem, dixit ei Balaam: Aedifica mihi hic septem aras, et para totidem vitulos, ejusdemque numeri arietes. Fecit Balac ut Balaam dixerat: imposuitque vitulos et arietes per singulas aras.

[Cap. XXIV.] Cumque vidisset Balaam quod placeret Domino, ut benediceret Israeli, nequaquam abiit ut ante perrexerat, ut augurium quaereret: sed dirigens contra desertum vultum suum, et elevans oculos vidit Israel in tentoriis commorantem per tribus suas, et irruente in se Spiritu Dei, assumpta parabola, ait: Dixit Balaam filius Beor: dixit homo, [Col. 0383C] cujus obturatus est oculus: dixit auditor sermonum Dei, qui visionem Omnipotentis intuitus est, qui cadit, et sic aperiuntur oculi ejus. Quam pulchra tabernacula tua, Jacob, et tentoria tua, Israel! ut valles nemorosae, ut horti juxta fluvios irrigui, ut tabernacula quae fixit Dominus, quasi cedri propter aquas. Fluet aqua de situla ejus, et semen illius erit in aquas multas. Tolletur propter Agag, rex ejus, et auferetur regnum illius. Deus eduxit eum de Aegypto, cujus fortitudo similis est rhinocerotis. Devorabunt gentes hostes illius, ossaque eorum confringent, et perforabunt sagittis. Accubans dormivit ut leo, et quasi leaena, quam suscitare nullus audebit. [h. Quis suscitabit eum?] Qui benedixerit tibi, erit et ipse benedictus: qui maledixerit tibi [Vulg. tac. tibi], in [Col. 0383D] maledictionem reputabitur. Iratusque Balac contra Balaam, complosis manibus, ait: Ad maledicendum inimicis meis vocavi te, quibus econtrario tertio benedixisti: revertere [h. fuge] ad locum tuum. Decreveram quidem magnifice honorare te, sed Dominus privavit te honoro disposito. Respondit Balaam ad Balac: Nonne nuntiis tuis, quos misisti ad me, dixi: Si dederit mihi Balac plenam domum suam argenti [Col. 0384A] et auri, non potero praeterire sermonem Domini Dei mei [h. non habet Dei mei], ut vel boni quid vel mali proferam ex corde meo: sed quidquid Dominus dixerit, hoc loquar? Verumtamen pergens ad populum meum, dabo consilium, quid populus tuus huic populo faciat extremo tempore. Sumpta igitur parabola, rursum ait: Dixit Balaam filius Beor: dixit homo, cujus obturatus est oculus: dixit auditor sermonum Dei, qui novit doctrinam Altissimi et visiones Omnipotentis videt, qui cadens apertos habet oculos. Videbo eum, sed non modo: intuebor illum, sed non prope [h. Video eum, sed non modo; considero illum, sed non prope]. Orietur stella ex Jacob, et consurget virga ex Israel, et percutiet duces Moab, vastabitque omnes filios Seth. Et [Col. 0384B] erit Idumaea possessio ejus: haereditas Seir cedet inimicis suis: Israel vero fortiter aget. De Jacob erit qui dominetur, et perdat reliquias civitatis. Cumque vidisset Amalec, assumens parabolam ait: Principium gentium Amalec, cujus extrema perdentur. Vidit quoque Cinaeum: et assumpta parabola ait: Robustum est quidem habitaculum tuum: sed si in petra posueris nidum tuum, et fueris electus de stirpe Cinaei [Librariorum errore vitium inolevit, ut pro Cinaeo hic Cain scribatur], quamdiu poteris permanere? Assur enim capiet te. Assumptaque parabola iterum locutus est: heu, quis victurus est, quando ista faciet Deus? Venient in trieribus de Italia, superabunt Assyrios, vastabuntque Hebraeos, et ad extremum etiam ipsi peribunt. Surrexitque Balaam, et [Col. 0384C] reversus est in locum suum: Balac quoque via, qua venerat, rediit.

[T. XV, B. LVI, C. LXV, Cap. XXV.] Morabatur autem eo tempore Israel in Setthim, et fornicatus est populus cum filiabus Moab, quae vocaverunt eos ad sacrificia sua [h. ad sacrificia deorum suorum]. At illi comederunt et adoraverunt deos earum. Initiatusque est Israel Beel-Phehor, et iratus Dominus Israel [h. Adjunctusque est Israel. Vulg. tac. Israel], ait ad Mosen: Tolle cunctos principes populi, et suspende eos contra solem in patibulis: ut avertatur furor meus ab Israel. Dixitque Moses ad Judices Israel: Occidat unusquisque proximos suos, qui initiati [h. adjuncti] sunt Beel-Phehor. Et ecce unus de filiis Israel intravit coram fratribus suis ad scortum [Col. 0384D] Madianitin, vidente Mose, et omni turba filiorum Israel, qui flebant ante fores tabernaculi [C. LXVI]. Quod cum vidisset Phinees filius Eleazar filii Aaron sacerdotis, surrexit de medio multitudinis, et arrepto pugione, ingressus est post virum Israeliten in lupanar, et perfodit ambos simul, virum scilicet et mulierem, in locis genitalibus. Cessavitque plaga a fiilis Israel, et occisi sunt viginti quatuor millia hominum. [Col. 0385A] Dixitque Dominus ad Mosen; Phinees filius Eleazar filii Aaron sacerdotis avertit iram meam a filiis Israel, quia zelo meo commotus est contra eos, ut non ipse delerem filios Israel in zelo meo. Idcirco loquere ad eum [h. non habet, ad eum]: Ecce do ei pacem foederis mei, et erit tam ipsi quam semini illius pactum sacerdotii sempiternum, quia zelatus est pro Deo suo, et expiavit scelus filiorum Israel. Erat autem nomen viri Israelitae, qui occisus est cum Madianitide, Zambri filius Salu, dux de cognatione et tribu Simeonis. Porro mulier Madianitis, quae pariter interfecta est, vocabatur Chozbi, filia Sur, principis nobilissimi Madianitarum. [B. LVII.] Locutusque est Dominus ad Mosen, dicens: Hostes vos sentiant Madianitae, et percutite eos: quia et [Col. 0385B] ipsi hostiliter egerunt contra vos, et decepere insidiis per idolum Phehor, et Chozbi filiam ducis Madian sororem suam, quae percussa est in die plagae pro sacrilegio Phehor.

[B. LVIII, C. LXVII, Cap. XXVI.] Postquam noxiorum sanguis effusus est, dixit Dominus ad Mosen, et Eleazarum filium Aaronis sacerdotem: Numerate omnem summam filiorum Israel a viginti annis et supra, per domos [h. per domos patrum suorum], et cognationes suas, cunctos qui possunt ad bella procedere. Locuti sunt itaque Moses et Eleazar [h. Numeraverunt itaque Moses et Eleazar] sacerdos in campestribus Moab super Jordanem contra Jericho, ad eos qui erant a viginti annis et supra, sicut Dominus imperarat, quorum iste est numerus: Ruben [Col. 0385C] primogenitus Israel. Hujus filius, Enoch, a quo familia Enochitarum: et Phallu, a quo familia Phalluitarum, et Esron, a quo familia Esronitarum, et Charmi, a quo familia Charmitarum. Hae sunt familiae de stirpe Ruben: quarum numerus inventus est, quadraginta tria millia et septingenti triginta. Filius Phallu, Eliab. Hujus filii, Namuel et Dathan, et Abiram. Isti sunt Dathan et Abiram principes populi, qui surrexerunt contra Mosen et Aaron in seditione Core, quando contra Dominum rebellarunt, et aperiens terra os suum devoravit Core [h. deglutivit eos et Core], morientibus plurimis, quando combussit ignis ducentos quinquaginta viros, factum est grande miraculum, ut, Core pereunte, filii illius non perirent [h. filii quoque Core [Col. 0385D] non perierunt]. Filii Simeon per cognationes suas. Namuel, ab hoc familia Namuelitarum: Jamin, ab hoc familia Jaminitarum: Jachin, ab hoc familia Jachinitarum: Zare, ab hoc familia Zareitarum: Saul, ab hoc familia Saulitarum. Hae sunt familiae de stirpe Simeon, quarum omnis numerus fuit, viginti duo millia ducenti. Filii Gad per cognationes suas: Sephon, ab hoc familia Sephonitarum: Aggi, ab hoc familia Aggitarum: Suni, ab hoc familia Sunitarum: Ozni, [Col. 0386A] ab hoc familia Oznitarum: Heri, ab hoc familia Heritarum: Arod, ab hoc familia Aroditarum: Areli, ab hoc familia Arelitarum. Istae sunt familiae Gad, quarum omnis numerus fuit, quadraginta millia quingenti. Filii Juda, Her et Onan, qui ambo mortui sunt in terra Chanaan. Fueruntque filii Juda, per cognationes suas: Sela, a quo familia Selanitarum: Phares, a quo familia Pharesitarum: Zare, a quo familia Zareitarum. Porro filii Phares: Esron, a quo familia Esronitarum: et Amul, a quo familia Amulitarum. Istae sunt familiae Judae, quarum omnis numerus fuit, septuaginta sex millia quingenti. Filii Issachar, per cognationes suas: Thola, a quo familia Tholaitarum: Phua, a quo familia Phuaitarum: [Col. 0386B] Jasub, a quo familia Jasubitarum: Semron, a quo familia Semronitarum. Hae sunt cognationes Issachar, quarum numerus fuit sexaginta quatuor millia trecenti. Filii Zabulon per cognationes suas: Sared, a quo familia Sareditarum. Elon, a quo familia Elonitarum: Jalel, a quo familia Jaleliritarum. Hae sunt cognationes Zabulon, quarum numerus fuit, sexaginta millia quingenti. Filii Joseph per cognationes suas, Manasse et Ephraim. De Manasse ortus est Machir, a quo familia Machiritarum. Machir genuit Galaad, a quo familia Galaaditarum. Galaad habuit filios: Hiezer, a quo familia Hiezeritarum: et Helec, a quo familia Helecitarum, et Asriel, a quo familia Asrielitarum: et Sechem, a quo familia Sechemitarum: et Semida, a quo familia Semidaitarum: et [Col. 0386C] Epher, a quo familia Epheritarum. Fuit autem Epher pater Salphaad, qui filios non habebat, sed tantum filias, quarum ista sunt nomina, Maala, et Noa, et Egla, et Melcha, et Thersa. Hae sunt familiae Manasse, et numerus earum, quinquaginta duo millia septingenti. Filii autem Ephraim per cognationes suas, fuerunt hi: Suthala, a quo familia Suthalaitarum: Becher, a quo familia Becheritarum: Thahan, a quo familia Thahanitarum. Porro filius Suthala fuit Heran, a quo familia Heranitarum. Hae sunt cognationes filiorum Ephraim, quorum numerus fuit triginta duo millia quingenti. Isti sunt filii Joseph per familias suas. Filii Benjamin in cognationibus suis: Bale, a quo familia Baleitarum: Asbel, a quo familia Asbelitarum: Ahiram, a quo familia Ahiramitarum: [Col. 0386D] Sephupham, a quo familia [a 1Kb] Sephuphamitarum: Hupham, a quo familia Huphamitarum. Filii Bale, Ard, et Naaman. De Ard familia Arditarum: de Naaman familia Naamitarum. Hi sunt filii Benjamin per cognationes suas, quorum numerus, quadraginta quinque millia sexcenti. Filii Dan per cognationes suas: Suham, a quo familia Suhamitarum. Hae cognationes Dan per familias suas. Omnes fuere Suhamitae, quorum numerus erat, sexaginta quatuor [Col. 0387A] millia quadringenti. Filii Aser per cognationes suas: Jemna, a quo familia Jemnaitarum: Jesui, a quo familia Jesuitarum: Bria, a quo familia Briaitarum. Filii Bria, Heber, a quo familia Heberitarum, et Melchiel, a quo familia Melchielitarum. Nomen autem filiae Aser, fuit Sarah. Hae cognationes filiorum Aser, et numerus eorum, quinquaginta tria millia quadringenti. Filii Nephthali per cognationes suas: Jasel, a quo familia Jaselitarum: Guni, a quo familia Gunitarum: Jeser, a quo familia Jeseritarum. Sellem, a quo familia Sellemitarum. Hae sunt cognationes filiorum Nephthali per familias suas: quorum numerus, quadraginta quinque millia quadringenti. Ista est summa filiorum Israel, qui recensiti sunt, sexcenta millia, et mille septingenti triginta. [Col. 0387B] Locutusque est Dominus ad Mosen, dicens: Istis dividetur terra juxta numerum vocabulorum in possessiones suas. Pluribus majorem partem dabis, et paucioribus minorem: singulis, sicut nunc recensiti sunt, tradetur possessio: ita dumtaxat ut sors terram tribubus dividat et familiis. Quidquid sorte contigerit, hoc vel plures accipient, vel pauciores. [B. LIX, C. LXIX.] Hic quoque est numerus filiorum [h. non habet filiorum] Levi per familias suas: Gerson, a quo familia Gersonitarum: Caath, a quo familia Caathitarum: Merari, a quo familia Meraritarum. Hae sunt familiae Levi: Familia Lobni, familia Hebroni, familia Moholi, familia Musi, familia Cori. At vero Caath genuit Amram: qui habuit uxorem Jochebed filiam Levi, quae nata est ei in Aegypto. Haec [Col. 0387C] genuit Amram viro suo filios Aaron et Mosen, et Mariam sororem eorum. De Aaron nati sunt Nadab et Abiu, et Eleazar, et Thamar: quorum Nadab: et Abiu mortui sunt, cum obtulissent ignem alienum coram Domino. Fueruntque omnes [h. non habet] qui numerati sunt, viginti tria millia generis masculini, ab uno mense et supra: quia non sunt recensiti inter filios Israel, nec eis cum caeteris est data possessio. Hic est numerus filiorum Israel, qui descripti sunt a Mose et Eleazaro sacerdote, in campestribus Moab supra Jordanem contra Jericho. Inter quos, nullus fuit eorum qui ante numerati sunt a Mose et Aaron in deserto Sinai. Praedixerat enim Dominus, quod omnes morerentur in solitudine. Nullusque remansit ex eis, nisi Chaleb filius Jephone, [Col. 0387D] ex Josue filius Nun.

[C. LXX, Cap. XXVII.] Accesserunt autem filiae Salphaad, filii Epher, filii Galaad, filii Machir, filii Manasse, qui fuit filius Joseph: quarum sunt nomina, Maala, et Noa, et Egla, et Melcha, et Thersa. Steteruntque coram Mose et Eleazaro sacerdote, et cunctis principibus populi ad ostium tabernaculi foederis, atque dixerunt: Pater noster mortuus est in deserto, nec fuit in seditione, quae concitata est contra Dominum sub Core, sed in peccato suo mortuus est: hic non habuit mares filios. Cur tollitur nomen illius de familia sua, quia non habuit filium? Date nobis possessionem inter cognatos [h. fratres] patris nostri. Retulitque Moses causam earum ad [Col. 0388A] judicium Domini [h. Retulitque causam earum coram Domino]. Qui dixit ad eum: Justam rem postulant filiae Salphaad: da eis possessionem inter cognatos [h. fratres] patris sui, et ei in haereditatem succedant. [C. LXXI.] Ad filios autem Israel loqueris haec [h. non habet, haec]: Homo cum mortuus fuerit absque filio, ad filiam ejus transibit haereditas. Si filiam non habuerit, habebit successores fratres suos. Quod si et fratres non fuerint, dabitis haereditatem fratribus patris ejus. Sin autem nec patruos habuerit, dabitur haereditas his qui ei proximi sunt, eritque hoc filiis Israel sanctum lege perpetua, sicut praecepit Dominus Mosi [h. Eritque hoc filius Israel legitimum judicii, sicut praecepit Dominus Mosi]. [C. LXXII.] Dixit quoque Dominus ad Mosen: Ascende [Col. 0388B] in montem istum Abarim, et contemplare inde terram, quam daturus sum filiis Israel. Cumque videris eam, ibis et tu ad [h. colligeris] populum tuum, sicut ivit [h. collectus est] frater tuus Aaron: quia offendistis me in deserto Sin in contradictione multitudinis, nec sanctificare me voluistis coram eis super aquas. [B. LX.] Hae sunt aquae Contradictionis in Cades in deserto Sin. Cui respondit Moses [h. Et locutus est Moses coram Domino, dicens]: Provideat Dominus Deus spirituum omnis carnis, hominem, qui sit super multitudinem hanc: et possit exire, et intrare ante eos, et educere eos, vel introducere, ne sit populus Domini sicut oves absque pastore. [C. LXXIII.] Dixit Dominus ad eum: Tolle Josue filium Nun, virum in quo est Spiritus, et pone manum tuam [Col. 0388C] super eum. Qui stabit coram Eleazaro sacerdote et omni multitudine: et dabis ei praecepta, cunctis videntibus et partem gloriae tuae, ut audiat eum omnis synagoga filiorum Israel. Pro hoc, si quid agendum erit, Eleazar sacerdos consulet Dominum [h. Coram Eleazaro sacerdote stabit, ut consulat eum in judicio doctrinae coram Domino]. Ad verbum ejus egredietur, et ingredietur ipse, et omnes filii Israel cum eo, et caetera multitudo. Fecit Moses ut praeceperat Dominus. Cumque tulisset Josue, statuit eum coram Eleazaro sacerdote et omni frequentia populi. Et impositis capiti ejus manibus, cuncta replicavit, quae mandaverat Dominus.

[T. XVI, B. LXI, C. LXXIV, Cap. XXVIII.] Dixit quoque Dominus ad Mosen: Praecipe filiis Israel, et [Col. 0388D] dices ad eos: Oblationem meam et panes [h. Oblationem panis mei], et incensum odoris suavissimi offerte per tempora sua. Haec sunt sacrificia quae offerre debetis: Agnos anniculos immaculatos duos quotidie in holocaustum sempiternum: unum offeretis mane, et alterum ad vesperam: decimam partem Ephi similae, quae conspersa sit oleo purissimo, et habeat quartam partem hin. Holocaustum juge est quod obtulistis in monte Sinai in odorem suavissimum incensi Domini. Et libabitis vini quartam partem hin per agnos singulos in sanctuario Domini. Alterumque agnum similiter offeretis ad vesperam, juxta omnem ritum sacrificii matutini, et libamentorum ejus, oblationem suavissimi odoris Domino. [C. [Col. 0389A] LXXV.] Die autem sabbati offeretis duos agnos anniculos immaculatos, et duas decimas similae oleo conspersae in sacrificio, et liba quae rite funduntur per singula sabbata in holocaustum sempiternum. [C. LXXVI.] In kalendis autem [id est, in mensium exordiis] offeretis holocaustum Domino, vitulos de armento duos, arietem unum, agnos anniculos septem immaculatos, et tres decimas similae oleo conspersae in sacrificio per singulos vitulos: et duas decimas similae oleo conspersae per singulos arietes: [a 1Kb] et decimam decimae similae ex oleo in sacrificio per agnos singulos [h. Et singulas decimas similae oleo conspersae in sacrificio per agnos]. Holocaustum suavissimi odoris atque incensi est Domino. Libamenta autem vini, quae per singulas fundenda sunt [Col. 0389B] victimas, ista erunt: media pars hin per singulos vitulos, tertia per arietem, quarta per agnum. Hoc erit holocaustum per omnes menses, qui sibi anno vertente succedunt. Hircus quoque offeretur Domino pro peccatis in holocaustum sempiternum cum libamentis suis. [B. LXII, C. LXXVII.] Mense autem primo, quarta decima die mensis, Phase Domini erit [h. non habet, erit], et quinta decima die solemnitas: septem diebus vescentur azymis. Quarum dies prima venerabilis et sancta erit: omne opus servile non facietis in ea [h. non habet, in ea]. Offeretisque incensum holocaustum Domino, vitulos de armento duos, arietem unum, agnos anniculos immaculatos septem: et sacrificia singulorum ex simila, quae conspersa sit oleo, tres decimas per singulos vitulos, [Col. 0389C] et duas decimas per arietem, et [h. similiter hic] decimam decimae per agnos singulos: id est, per septem agnos. Et hircum pro peccato unum, ut expietur pro vobis, praeter holocaustum matutinum quod semper offeretis. Ita facietis per singulos dies septem dierum in fomitem ignis, et in odorem suavissimum Domino, qui surget de holocausto, et de libationibus singulorum. Dies quoque septimus celeberrimus et sanctus erit vobis: omne opus servile non facietis in eo [h. non habet, in eo]. [B. LXIII, C. LXXVIII.] Dies etiam primitivorum, quando offeretis novas fruges Domino, expletis hebdomadibus, venerabilis et sancta erit: omne opus servile non facietis in ea [h. non habet in ea]. Offeretisque holocaustum in odorem suavissimum Domino, vitulos de [Col. 0389D] armento duos, arietem unum, et agnos anniculos immaculatos septem: atque in sacrificiis eorum similae oleo conspersae tres decimas per singulos vitulos, per arietes duas, per agnos [h. Hic ut supra] decimam decimae, qui simul sunt agni septem. Hircum quoque unum [Vulg. tac. unum]. Qui mactatur [h. qui mactatur, non habet] pro expiatione: praeter holocaustum sempiternum et liba ejus. Immaculata offeretis omnia cum libationibus suis.

[B. LXIV, C. LXXIX, Cap. XXIX.] Mensis etiam septimi prima dies venerabilis et sancta erit vobis. Omne opus servile non facietis in ea, quia [h. non [Col. 0390A] habet, in ea quia] dies clangoris est [h. Dies clangoris erit vobis] et turbarum. Offeretisque holocaustum in odorem suavissimum Domino vitulum de armento unum, arietem unum, agnos anniculos immaculatos septem, et in sacrificiis eorum, similae oleo conspersae tres decimas per singulos vitulos, duas decimas per arietem, unam decimam per agnum, qui simul sunt agni septem: et hircum pro peccato, qui offertur in expiationem populi, praeter holocaustum kalendarum cum sacrificiis suis, et holocaustum sempiternum cum libationibus solitis. Eisdem caeremoniis offeretis in odorem suavissimum incensum Domino. [C. LXXX.] Decima quoque dies mensis hujus septimi erit vobis sancta atque venerabilis, et affligetis animas vestras: omne opus servile [Col. 0390B] non facietis in ea [h. non habet in ea]. Offeretisque holocaustum Domino in odorem suavissimum, vitulum de armento unum, arietem unum, agnos anniculos immaculatos septem, et in sacrificiis eorum, similae oleo conspersae tres decimas per singulos vitulos, duas decimas per arietem, decimam decimae per agnos singulos [h. singulas decimas per singulos agnos], qui sunt simul septem agni: et hircum pro peccato, absque his quae offerri pro delicto solent in expiationem, et holocaustum sempiternum, cum sacrificio et libaminibus eorum. Quinta decima vero die mensis septimi, quae vobis sancta erit atque venerabilis, omne opus servile non facietis in ea [h. non habet in ea], sed celebrabitis solemnitatem Domino septem diebus. [C. LXXXI.] Offeretisque holocaustum [Col. 0390C] in odorem suavissimum Domino, vitulos de armento tredecim, arietes duos, agnos anniculos quatuordecim immaculatos: et in libamentis eorum, similae oleo conspersae tres decimas per vitulos singulos, qui sunt simul vituli tredecim: et duas decimas arieti uno, id est, simul arietibus duobus, et [h. ut supra] decimam decimae agnis singulis, qui sunt simul agni quatuordecim: et hircum pro peccato, absque holocausto sempiterno, et sacrificio, et libamine ejus. In die altero offeretis vitulos de armento duodecim, arietes duos, agnos anniculos immaculatos quatuordecim: sacrificiaque et libamina singulorum per vitulos et arietes et agnos rite celebrabitis: et hircum pro peccato, absque holocausto sempiterno, sacrificioque et libamine ejus. Die tertio [Col. 0390D] offeretis vitulos undecim, arietes duos, agnos anniculos immaculatos quatuordecim: sacrificiaque et libamina singulorum per vitulos et arietes et agnos rite celebratis: et hircum pro peccato, absque holocausto sempiterno, sacrificioque et libamine ejus. Die quarto offeretis vitulos decem, arietes duos, agnos anniculos immaculatos quatuordecim: sacrificiaque eorum [Vulg. tac. eorum], et libamina singulorum per vitulos et arietes et agnos rite celebrabitis: et hircum pro peccato absque holocausto sempiterno, sacrificioque ejus et libamine. Die quinto offeretis vitulos novem, arietes duos, agnos anniculos immaculatos [Col. 0391A] quatuordecim: sacrificiaque et libamina singulorum per vitulos et arietes et agnos rite celebrabitis: et hircum pro peccato, absque holocausto sempiterno, sacrificioque ejus et libamine: Die sexto offeretis vitulos octo, arietes duos, agnos anniculos immaculatos quatuordecim: sacrificiaque et libamina singulorum per vitulos et arietes et agnos rite celebrabitis: et hircum pro peccato, absque holocausto sempiterno, sacrificioque ejus et libamine. Die septimo offeretis vitulos septem, arietes duos, agnos anniculos immaculatos quatuordecim: sacrificiaque et libamina singulorum per vitulos et arietes et agnos rite celebrabitis: et hircum pro peccato absque holocausto sempiterno, sacrificioque ejus et libamine. Die octavo, qui est celeberrimus, omne opus servile non facietis, offerentes holocaustum in odorem suavissimum Domino, vitulum unum, arietem unum, agnos anniculos immaculatos septem: sacrificiaque [Col. 0391B] et libamina singulorum per vitulos et arietes et agnos rite celebrabitis: et hircum pro peccato absque holocausto sempiterno, sacrificioque ejus et libamine. Haec offeretis Domino in solemnitatibus vestris: praeter vota et oblationes spontaneas in holocausto, in sacrificio, in libamine, et in hostiis pacificis.

[B. LXV, C. LXXXII, Cap. XXX.] Narravitque Moses filiis Israel omnia quae ei Dominus imperarat: et locutus est ad principes tribuum filiorum Israel: Iste est sermo quem praecepit Dominus: Si quis virorum votum Domino voverit, aut se constrinxerit juramento: non faciet irritum verbum suum, sed omne quod promisit, implebit. [C. LXXXIII.] Mulier [Col. 0391C] si quippiam voverit, et se constrinxerit juramento, quae est in domo patris sui, et in aetate adhuc puellari: si cognoverit pater votum, quod pollicita est, et juramentum, quo obligavit animam suam, et tacuerit, voti rea erit: [a 1Kb] quid pollicita est, et juravit, opere complebit. Sin autem statim ut audierit, contradixerit pater, et vota et juramenta ejus irrita erunt, nec obnoxia tenebitur sponsioni, eo quod contradixerit pater [h. Dominus quoque propitiabitur ei, eo quod contradixerit pater]. Si maritum habuerit, et voverit aliquid, et semel verbum de ore ejus egrediens animam illius obligaverit juramento: quo die audierit vir, et non contradixerit, voti rea erit, reddetque quodcumque promiserat. Sin autem audiens statim contradixerit, et irritas fecerit pollicitationes ejus, verbaque quibus obstrinxerat animam [Col. 0391D] suam: propitius ei erit Dominus. Vidua et repudiata quidquid voverint, reddent. Uxor in domo viri cum se voto constrinxerit et juramento: si audierit vir et tacuerit, nec contradixerit sponsioni, reddet quodcumque promiserat; sin autem extemplo [Col. 0392A] contradixerit, non tenebitur promissionis rea: quia maritus contradixit, et Dominus ei propitius erit. Si voverit, et juramento se constrinxerit, ut per jejunium, vel caeterarum rerum abstinentiam affligat animam suam: in arbitrio viri erit ut faciat, sive non faciat. Quod si audiens vir tacuerit, et in alteram diem distulerit sententiam: quidquid voverat atque promiserat, reddet: quia statim ut audivit, tacuit. Sin autem contradixerit postquam rescivit, portabit ipse iniquitatem ejus. Istae sunt leges [h. legitima], quas constituit Dominus Mosi, inter virum et uxorem, inter patrem et filiam, quae in puellari adhuc aetate est, vel quae manet in parentis domo [h. in patris domo].

[T. XVII, B. LXVI, C. LXXXIV, Cap. XXXI.] Locutusque est Dominus ad Mosen, dicens: Ulciscere prius [h. non habet prius] filios Israel de Madianitis, [Col. 0392B] et sic colligeris ad populum tuum. Statimque Moses, Armate, inquit, ex vobis viros ad pugnam, qui possint ultionem Domini expetere de Madianitis. Mille viri de singulis tribubus eligantur ex Israel qui mittantur ad bellum. Dederuntque [b 1Kb] millenos de cunctis tribubus, id est, duodecim mille expeditorum ad pugnam, quos misit Moses cum Phinees filio Eleazari sacerdotis, vasa quoque sancta, et tubas [h. tibias] ad clangendum tradidit ei. Cumque pugnassent contra Madianitas atque [c 1Kb] vicissent, omnes mares occiderunt, et reges eorum, Evi, et Recem, et Sur, et Hur, et Rebe, quinque principes gentis [h. quinque reges Madian]: Balaam quoque filium Beor interfecerunt gladio. Ceperuntque mulieres eorum, et parvulos, omniaque pecora, et cunctam supellectilem: [Col. 0392C] quidquid habere poterant depopulati sunt: tam urbes quam viculos et castella flamma consumpsit. [d 1Kb] Et tulerunt praedam, et universa quae ceperant tam ex hominibus quam ex jumentis, et adduxerunt ad Mosen, et Eleazarum sacerdotem, et ad omnem multitudinem filiorum Israel. Reliqua autem utensilia portaverunt ad castra in campestribus Moab juxta Jordanem contra Jericho [Et tulerunt praedam, et universa quae ceperant tam ex hominibus, quam ex jumentis, et reliqua utensilia, et adduxerunt ad Mosen, et ad Eleazarum sacerdotem, et ad omnem multitudinem filiorum Israel ad castra in campestribus Moab juxta Jordanem contra Jericho]. Egressi sunt autem Moses et Eleazar sacerdos, et omnes principes synagogae, in occursum eorum extra castra. [C. LXXXV.] Iratusque Moses principibus [Col. 0392D] exercitus, tribunis, et centurionibus qui venerant de bello, ait: Cur feminas reservastis? Nonne istae sunt, quae deceperunt filios Israel ad suggestionem Balaam, et praevaricari vos fecerunt in Domino super peccato Phohor, unde et percussus est populus? [Col. 0393A] Ergo cunctos interficite quidquid est generis masculini, etiam in parvulis, et mulieres, quae noverunt viros in coitu, jugulate: puellas autem et omnes feminas virgines reservate vobis, et manete extra castra septem diebus. Qui occiderit hominem, vel occisum tetigerit, lustrabitur die tertio et septimo. [h. Qui vero hominem occiderit, vel occisum tetigerit, maneat extra castra septem diebus lustrabiturque die tertio et septimo]. Et de omni praeda, sive vestimentum fuerit, sive vas, et aliquid in utensilia praeparatum, de caprarum pellibus, et pilis, et ligno, expiabitur [h. lustrabitur]. Eleazar quoque sacerdos, ad viros exercitus qui pugnaverant, sic locutus est: Hoc est praeceptum legis, quod mandavit Dominus Mosi: Aurum, et argentum, et aes, et ferrum, [Col. 0393B] et stannum, et plumbum, et omne quod potest transire per flammas, igne purgabitur [h. igne purgabitur, et aqua expiationis lustrabitur]. Quidquid autem ignem non potest sustinere, aqua expiationis sanctificabitur: et lavabitis vestimenta vestra die septimo et purificati postea castra intrabitis. [C. LXXXVI.] Dixitque Dominus ad Mosen: Tollite summam eorum quae capta sunt, ab homine usque ad pecus, tu et Eleazar sacerdos et principes vulgi: dividesque ex aequo praedam, inter eos qui pugnaverunt et egressi sunt ad bellum, et inter omnem reliquam multitudinem, et separabis [Vulg. separabitis] partem Domino ab his qui pugnaverunt et fuerunt in bello, unam animam de quingentis, tam ex hominibus quam ex bobus et asinis et ovibus, et [Col. 0393C] dabis eam Eleazaro sacerdoti, quia primitiae Domini sunt. Ex media quoque parte filiorum Israel accipies quinquagesimum caput hominum, et boum, et asinorum, et ovium, cunctorumque animantium, et dabis ea Levitis, qui excubant in custodiis tabernaculi Domini. Feceruntque Moses et Eleazar [h. sacerdos], sicut praeceperat Dominus. Fuit autem praeda, quam exercitus ceperat, ovium sexcenta septuaginta quinque millia, boum septuaginta duo millia, asinorum sexaginta millia et mille: animae hominum sexus feminei, quae non cognoverant viros, triginta duo millia. Dataque est media pars his qui in praelio fuerant, ovium trecenta triginta septem millia quingentae: e quibus in partem Domini supputatae sunt oves sexcentae septuaginta quinque. Et de bobus triginta [Col. 0393D] sex millibus boves septuaginta et duo: de asinis triginta millibus quingentis, asini sexaginta unus: de animabus hominum secedim millibus, cesserunt in partem Domini triginta duae animae. Tradiditque Moses numerum primitiarum Domini Eleazaro sacerdoti, sicut fuerat et imperatum, ex media parte filiorum Israel, quam separaverat his qui in praelio fuerant. De media vero parte quae contigerat reliquae multitudini, id est, de ovibus trecentis triginta et [Col. 0394A] septem millibus quingintis, et de bobus triginta sex millibus, et de asinis triginta millibus quingentis, et de hominibus sedecim millibus, tulit Moses quinquagesimum caput, et dedit Levitis, qui excubant [Vulg. excubabant] in tabernaculo Domini, sicut praeceperat Dominus. Cumque accessissent principes exercitus ad Mosen, et tribuni, centurionesque, dixerunt: Nos servi tui recensuimus numerum pugnatorum, quos habuimus sub manu nostra, et ne unus quidem defuit. Ob hanc causam offerimus in donariis Domini singuli quod in praeda auri potuimus invenire, periscelides et armillas, annulos et dextralia, ac muraenulas, ut depreceris pro nobis Dominum. Susceperuntque Moses et Eleazar sacerdos omne aurum in diversis speciebus, [a 1Kb] pondo [h. non habet] [Col. 0394B] sedecim millia, septingentos quinquaginta siclos, a tribunis et centurionibus. Unusquisque enim quod in praeda rapuerat, suum erat. Et susceptum intulerunt in tabernaculum testimonii, in monimentum filiorum Israel coram Domino.

[B. LXVII, C. LXXXVII, Cap. XXXII.] Filii autem Ruben et Gad habebant pecora multa, et erat illis in jumentis infinita substantia. Cumque vidissent Jazer et Galaad aptas alendis animalibus terras, venerunt ad Mosen, et ad Eleazarum sacerdotem, et principes multitudinis, atque dixerunt: Ataroth, et Dibon, et Jazer, et Nemra, Esebon, et Eleale, et Saban, et Nebo, et Beon, terra quam percussit Dominus in conspectu filiorum Israel [h. multitudinis], regio uberrima est ad pastum animalium, et nos servi tui habemus jumenta plurima [Col. 0394C] [h. non habet plurima]: precamurque si invenimus gratiam coram te, ut des nobis famulis tuis eam in possessionem, nec facias nos transire Jordanem. Quibus respondit Moses: Numquid fratres vestri ibunt ad pugnam, et vos hic sedebitis? Cur subvertitis mentes filiorum Israel, ne transire audeant in locum, quem eis daturus est Dominus? nonne ita egerunt patres vestri, quando misi de Cades-Barne ad explorandam terram? Cumque venissent usque ad Vallem Botri, lustrata omni regione, subverterunt cor filiorum Israel, ut non intrarent fines [h. terram], quos eis Dominus dedit. Qui iratus juravit, dicens: Si videbunt homines isti, qui ascenderunt ex Aegypto, a viginti annis et supra, terram, quam sub juramento pollicitus sum Abraham, Isaac et Jacob: et [h. quia] [Col. 0394D] noluerunt sequi me, praeter Chaleb filium Jephone Cenezaeum, et Josue filium Nun: isti impleverunt voluntatem meam. Iratusque Dominus adversum Israel, circumduxit eum per desertum quadraginta annis, donec consumeretur universa generatio, quae fecerat malum in conspectu ejus. Et ecce, inquit, vos surrexistis pro patribus vestris, incrementa et alumni hominum peccatorum, ut augeretis furorem [Domini contra Israel. [b 1Kb] Quod si nolueritis sequi eum, [Col. 0395A] in solitudine populum derelinquet, et vos causa eritis necis omnium. At illi prope accedentes, dixerunt: Caulas ovium fabricabimus, et stabula jumentorum, parvulis quoque nostris urbes munitas: nos autem ipsi armati et accincti pergemus ad praelium ante filios Israel, donec introducamus eos ad loca sua. Parvuli nostri et quidquid habere possumus, erunt in urbibus muratis, propter habitatorum insidias. Non revertemur [a 1Kb] in domos nostras [h. ad parvulos nostros], usque dum possideant filii Israel haereditatem suam: nec quidquam quaeremus trans Jordanem, quia jam habemus nostram possessionem in orientali ejus plaga. Quibus Moses ait: si facitis quod promittitis, expediti pergite coram [h. si feceritis quod promittitis, expediti ut pergatis coram] [Col. 0395B] Domino ad pugnam, et omnis vir bellator armatus Jordanem transeat, donec subvertat Dominus inimicos suos et subjiciatur ei omnis terra [h. Et postea revertimini]: tunc eritis inculpabiles apud Dominum et apud Israel, et obtinebitis regiones, quas vultis, coram Domino: Sin autem quod dicitis, non feceritis, nulli dubium est quin peccetis in Dominum: et scitote quoniam peccatum vestrum apprehendet vos. Aedificate ergo urbes parvulis vestris, et caulas et stabula ovibus ac jumentis, et quod polliciti estis, implete. Dixeruntque filii Gad et Ruben ad Mosen: Servi tui sumus, faciemus quod jubet dominus noster [h. Servi tui facient quod jubet Dominus noster]. Parvulos nostros, et mulieres, et pecora, ac jumenta relinquemus in urbibus Galaad: nos autem famuli [Col. 0395C] tui omnes expediti pergemus ad bellum, sicut tu, domine, loqueris. Praecepit ergo Moses Eleazaro sacerdoti, et Josue filio Nun, et principibus familiarum per tribus Israel, et dixit ad eos: Si transierint filii Gad et filii Ruben vobiscum Jordanem, omnes armati ad bellum coram Domino, et vobis fuerit terra subjecta: [b 1Kb] date eis Galaad [h. date eis terram Galaad] in possessionem. Sin autem noluerint transire [c 1Kb] armati vobiscum in terram Chanaan, inter vos habitandi accipiant loca. Responderuntque filii Gad, et filii Ruben: Sicut locutus est dominus servis suis, ita faciemus: ipsi armati pergemus coram Domino in terram Chanaan, et possessionem jam suscepisse nos confitemur [d 1Kb] cis Jordanem. Dedit itaque Moses filiis Gad et Ruben, et dimidiae tribui Manasse [Col. 0395D] filii Joseph regnum Seon regis Amorrhaei, et regnum Og regis Basan, terram eorum cum urbibus suis per circuitum. Igitur exstruxerunt filii Gad, Dibon, et Ataroth, et Aroer, et Atroth, Sophan, et Jazer, et Jegbaa, et Beth Nemra, et Beth Aran, urbes munitas, et caulas pecoribus suis [h. non habet, suis]. Filii vero Ruben aedificaverunt Esebon, [Col. 0396A] et Eleale, et Cariathaim, et Nabo, et Baal-Meon, versis nominibus, Sabama quoque: imponentes vocabula urbibus quas exstruxerant [h. Et Bal-Meon, et Musaboth Sem, et Sibama. Imponentes vocabula urbibus quas exstruxerant]. Porro filii Machir, filii Manasse, perrexerunt in Galaad, et vastaverunt eam interfecto Amorrhaeo habitatore ejus. Dedit ergo Moses terram Galaad Machir filio Manasse, qui habitavit in ea. Jair autem filius Manasse abiit, et occupavit vicos ejus, quos appellavit Avoth Jair, id est, Villas Jair [h. non habet]. Noba quoque perrexit, et apprehendit Canath cum vinculis suis: vocavitque eam ex nomine suo Noba.

[B. LXVIII, Cap. XXXIII.] Hae sunt mansiones filiorum Israel, qui egressi sunt de Aegypto per turmas [Col. 0396B] suas in manu Mosi et Aaron, quas descripsit Moses juxta castrorum loca, quae Domini jussione mutabant. [T. XVIII, C. LXXXVIII.] Profecti igitur de Ramesses mense primo, quinta decima die mensis primi, altera die Phase, filii Israel in manu excelsa, videntibus cunctis Aegyptiis, et sepelientibus primogenitos, quos percusserat Dominus (nam et in diis eorum exercuerat ultionem), castrametati sunt in Socchoth. Et de Socchoth venerunt in Etham, quae est in extremis finibus [h. non habet] solitudinis. Inde egressi venerunt contra Phi-Ahiroth, quae respicit Beel-Sephon, et castrametati sunt ante Magdolum. Profectique de Phi-Ahiroth, transierunt per medium mare in solitudinem, et ambulantes tribus diebus per desertum Etham, castrametati sunt in [Col. 0396C] Mara. Profectique de Mara venerunt in Elim, ubi erant duodecim fontes aquarum, et palmae septuaginta: ibique castrametati sunt. Sed et inde egressi, fixere tentoria super mare Rubrum. Profectique de mari Rubro, castrametati sunt in deserto Sin. Unde egressi venerunt in Dephaca. Profectique de Dephaca, castrametati sunt in Alus. Egressique de Alus, in Raphidim fixere tentoria [notandum quod in Hebraeo non habetur, fixerunt tentoria, sed castrametati sunt], ubi aqua populo defuit ad bibendum. Profectique de Raphidim, castrametati sunt in deserto Sinai. Sed et de solitudine Sinai egressi, venerunt ad sepulcra concupiscentiae. Profectique de sepulcris concupiscentiae, castrametati sunt in Aseroth. Et de Aseroth venerunt in Rethma. Profectique [Col. 0396D] de Rethma, castrametati sunt in Remmon-Phares. Unde egressi, venerunt in Lebna. Et de Lebna, castrametati sunt in Ressa. Egressique de Ressa, venerunt in Ceelatha. Unde profecti, castrametati sunt in monte Sepher. Egressi de monte Sepher, venerunt in Arada. Inde proficiscentes, castrametati sunt in Maceloth. Profectique de Maceloth, venerunt in Thaath. [Col. 0397A] De Thaath, castrametati sunt in Thare. Unde egressi, fixere tentoria in Methea. Et de Methca, castrametati sunt in Esmona. Profectique de Esmona, venerunt in Moseroth. Et de Moseroth, castrametati sunt in Benejacan. Profectique de Benejacan, venerunt in montem Gadgad. Unde profecti, castrametati sunt in Jetabatha. Et de Jetabatha, venerunt in Hebrona. Egressique de Hebrona, castrametati sunt in Asion-Gaber. Inde profecti venerunt in desertum Sin, haec est Cades. Egressique de Cades, castrametati sunt in monte Hor, in extremis finibus [h. non habet finibus] terrae Edom. Ascenditque Aaron sacerdos in montem Hor, jubente Domino, et mortuus est ibi anno quadragesimo egressionis filiorum Israel ex Aegypto, mense quinto, prima die [Col. 0397B] mensis, cum esset annorum centum viginti trium. Audivitque Chananaeus rex Arad, qui habitabat ad meridiem in terra Chanaan, venisse filios Israel. Et profecti de monte Hor, castrametati sunt in Salmona. Unde egressi venerunt in Phinon. Profectique de Phinon, castrametati sunt in Oboth. Et de Oboth, venerunt in Hieabarim, quae est [h. non habet, quae est] in finibus Moabitarum. Profectique de [a 2Kb] Hieabarim [h. De Hiim, hic habet; supra, Hieabarim], fixere tentoria in Dibon Gad. Unde egressi, castrametati sunt in Helmon-Deblathaim. Egressique de Helmon-Deblathaim, venerunt ad montes Abarim contra Nabo. [B. LXIX] Profectique de montibus Abarim, transierunt ad campestria Moab, super Jordanem contra Jericho. Ibique castrametati sunt de [Col. 0397C] Beth Isimoth usque ad Abelsattim in planioribus locis Moabitarum [h. in planicie Moabitarum], ubi locutus est Dominus ad Mosen. [C. LXXXIX.] Praecipe filiis Israel, et dic ad eos: Quando transieritis Jordanem, intrantes terram Chanaan, disperdite cunctos habitatores regionis illius: confringite titulos, et statuas comminuite, atque omnia excelsa vastate, mundantes terram, et habitantes in ea. Ego enim dedi vobis illam in possessionem, quam dividetis vobis sorte. Pluribus dabitis latiorem, et paucis angustiorem. Singulis ut sors ceciderit, ita tribuetur haereditas. Per tribus et familias possessio dividetur [h. Per tribus familiarum vestrarum haereditatem capietis]. Sin autem nolueritis interficere habitatores terrae [h. a facie vestra]: qui remanserint, [Col. 0398A] erunt vobis quasi clavi in oculis, et lanceae in lateribus, et adversabuntur vobis in terra habitationis vestrae, et quidquid illis cogitaveram facere, vobis faciam.

[T. XIX, B. LXX, Cap. XXXIV.] Locutusque est Dominus ad Mosen, dicens: Praecipe filiis Israel, et dices ad eos: Cum ingressi fueritis terram Chanaan, et in possessionem vobis sorte ceciderit, his finibus terminabitur. Pars meridiana incipiet a solitudine Sin, quae est juxta Edom, et habebit terminos contra orientem mare salsissimum. Qui circumibunt australem plagam per ascensum Scorpionis, ita ut transeant in Sinna, et perveniant [b 1Kb] a Meridie usque ad Cades-Barne, unde egredientur confinia ad villam nomine [h. non habet] Adar, et tendent usque ad Esemona. [Col. 0398B] Ibitque per gyrum terminus ad Esemona usque ad torrentem Aegypti, et maris Magni littore finietur. Plaga autem Occidentalis a mari Magno incipiet, et ipso fine claudetur. Porro ad Septentrionalem plagam a mari Magno termini incipient, pervenientes usque ad montem altissimum [h. montium] a quo venient in Emath usque ad terminos Sedada; ibuntque confinia usque ad Zephrona, et villam Enan. Hi erant termini in parte aquilonis. Inde metabuntur fines contra orientalem plagam de villa Enan usque Sephama, et de Sephama descendent termini in Rebla contra fontem [c 1Kb] Daphim [h. ad orientem]: inde pervenient contra Orientem a mare Chenereth, et tendent usque ad Jordanem, et ad ultimum salsissimo claudentur mari. Hanc habebitis terram per [Col. 0398C] fines suos in circuitu. [C. XC.] Praecepitque Moses filiis Israel, dicens: Haec est [Vulg. erit] terra, quam possidebitis sorte, et quam jussit Dominus dari novem tribubus, et dimidiae tribui. Tribus enim filiorum Ruben per familias suas, et tribus filiorum Gad juxta cognationum numerum, media quoque tribus Manasse, id est, duae semis tribus, acceperunt partem suam trans Jordanem contra Jericho ad orientalem plagam. Et ait Dominus ad Mosen: [B. LXXI, C. XCI.] Haec sunt nomina virorum qui terram vobis divident, Eleazar sacerdos, et Josue filius Nun, et singuli principes de tribubus singulis, quorum ista sunt vocabula: De tribu Juda, Chaleb filius Jephonne. De tribu Simeon, Samuel filius Amiud. De tribu Benjamin, Elidad filius Chiselon. De tribu [Col. 0399A] filiorum Dan, Bocci filius Jogli [h. Dux Bocci. Sic ab hinc per singulas tribus]. Filiorum Joseph de tribu Manasse, Hanniel filius Ephod. De tribu Ephraim, Camuel filius Sephthan. De tribu Zabulon, Elisaphan filius Pharnach. De tribu Issachar, dux Phaltiel filius Azan. De tribu Aser, Ahiud filius Salomi. De tribu Nephthali, Phedael filius Ammiud. Hi sunt, quibus praecepit Dominus ut dividerent filiis Israel terram Chanaan.

[C. XCII, Cap. XXXV.] Haec quoque locutus est Dominus ad Mosen [h. Et locutus est Dominus ad Mosen] in campestribus Moab super Jordanem, contra Jericho: Praecipe filiis Israel ut dent Levitis de possessionibus suis urbes ad habitandum, et suburbana earum per circuitum: ut ipsi in oppidis maneant, [Col. 0399B] et suburbana sint pecoribus ac jumentis: quae a muris civitatum forinsecus, per circuitum, mille passuum spatio tendentur. Contra orientem duo millia erunt cubiti, et contra meridiem similiter duo millia: ad mare quoque, quod respicit Occidentem, eadem mensura erit, et septentrionalis plaga aequali termino finietur. Eruntque urbes in medio, et foris suburbana. [B. LXXIII.] De ipsis autem oppidis, quae Levitis dabitis, sex erunt in fugitivorum auxilia separata, ut fugiat ad ea qui fuderit sanguinem: et exceptis his, alia quadraginta duo oppida, id est, simul quadraginta octo cum suburbanis suis. Ipsaeque urbes, quae dabuntur de possessionibus filiorum Israel, ab his qui plus habent, plures auferentur: et qui minus, pauciores. Singuli juxta mensuram haereditatis [Col. 0399C] suae dabunt oppida Levitis. [T. XX, C. XCIII.] Ait Dominus ad Mosen: Loquere filiis Israel, et dices ad eos: Quando transgressi fueritis Jordanem in terram Chanaan, decernite quae urbes esse debeant in praesidia fugitivorum qui nolentes sanguinem fuderint: in quibus cum fuerit profugus, cognatus occisi eum non poterit occidere, donec stet in conspectu multitudinis, et causa illius judicetur [h. ad judicium]. De ipsis autem urbibus, quae ad fugitivorum subsidia separantur, tres erunt trans Jordanem, et tres erunt in terra Chanaan, tam filiis Israel quam advenis atque peregrinis, ut confugiat ad eas qui nolens sanguinem fuderit. Si quis ferro [h. Si quis vase ferri] percusserit, et mortuus fuerit qui percussus est: reus erit homicidii, et ipse morietur. Si lapidem jecerit, [Col. 0399D] et ictus occubuerit: similiter punietur [h. Si lapidem incusserit et mortuus fuerit qui percussus est, lapisque . . . . magnitudinis . . . ejus mag . . . interierit, percussor morte morietur . . . . serit quod tantae . . nis ut ad aestima . . . ejus magnitud. erit, percussor h . . morietur]. Si ligno percussus interierit: percussoris sanguine vindicabitur. [C. XCIV.] Propinquus occisi homicidam interficiet: statim ut apprehenderit eum, interficiet. Si per odium quis hominem impulerit, vel jecerit quippiam in eum per insidias: aut cum esset inimicus, manu percusserit, et ille mortuus fuerit: percussor, homicidii reus erit. Cognatus occisi statim ut invenerit eum, jugulabit. [C. XCV.] Quod si fortuitu, absque odio et inimicitiis, quidquam horum [Col. 0400A] fecerit, et hoc, audiente populo, fuerit comprobatum, atque inter percussorem et propinquum sanguinis quaestio ventilata: liberabitur innocens de ultoris manu, et reducetur per sententiam in urbem, ad quam confugerat, manebitque ibi, donec sacerdos magnus, qui oleo sancto unctus est, moriatur. Si interfector extra fines urbium, quae exsulibus deputatae sunt, fuerit inventus, et percussus ab eo, qui ultor est sanguinis: absque noxa erit qui eum occiderit. Debuerat enim profugus usque ad mortem pontificis in urbe residere. Postquam autem ille obierit, homicida revertetur in terram suam. Haec sempiterna erunt, et legitima in cunctis habitationibus [h. habet, in cunctis generationibus et habitationibus] vestris. Homicida sub testibus punietur: ad unius testimonium [Col. 0400B] nullus condemnabitur. Non accipietis pretium ab eo, qui reus est sanguinis, statim et ipse morietur. Exsules et profugi ante mortem pontificis nullo modo in urbes suas reverti poterunt: ne [h. quia morietur. Non accipietis pretium ab exsulibus et profugis, ut ante mortem pontificis in urbes revertantur. Ne] polluatis terram habitationis vestrae, quae insontium cruore maculatur: nec aliter expiari potest, nisi per ejus sanguinem, qui alterius sanguinem fuderit. Atque ita emundabitur vestra possessio, me commorante vobiscum. Ego enim sum Dominus, qui habito inter filios Israel.

[B. LXXIV, C. XCVI, Cap. XXXVI.] Accesserunt autem principes familiarum Galaad filii Macchir, filii Manasse de stirpe filiorum [h. Principes familiarum [Col. 0400C] cognatione filiorum] Joseph: locutique sunt Mosi coram principibus Israel, atque dixerunt: Tibi domino nostro praecepit Dominus, ut terram sorte divideres filiis Israel, et ut filiabus Salphaad fratris nostri dares possessionem debitam patri: quas si alterius tribus homines uxores acceperint, sequetur possessio sua, et translata ad aliam tribum, de nostra haereditate minuetur. Atque ita fiet, ut cum jubilaeus, id est, quinquagesimus annus remissionis advenerit, confundatur sortium distributio, et aliorum possessio ad alios transeat. Respondit Moses filiis Israel, et Domino praecipiente, ait: Recte tribus filiorum Joseph locuta est. Et haec lex super filiabus Salphaad a Domino promulgata est: Nubant quibus volunt, tantum ut suae tribus hominibus: ne commisceatur [Col. 0400D] possessio filiorum Israel de tribu in tribum. Omnes enim viri ducent uxores de tribu et cognatione sua: et cunctae feminae maritos de eadem tribu accipient, ut haereditas permaneat in familiis: nec sibi misceantur tribus, sed ita maneant, ut a Domino separatae sunt. Feceruntque filiae Salphaad, ut fuerat imperatum: et nupserunt, Maala, et Thersa, et Egla, et Melcha, et Noha, filiis patrui sui de familia Manasse, qui fuit filius Joseph: et possessio, quae illis fuerat attributa, mansit in tribu et familia patris earum. Haec sunt mandata atque judicia, quae praecepit Dominus per manum Mosi ad filios Israel, in campestribus Moab super Jordanem contra Jericho.


Explicit liber Numerorum, qui Hebraice dicitur Vajedabber.




[Col. 0401]
[LIBER DEUTERONOMII.]





[CAPITULATIONES LIBRI DEUTERONOMII.]



TITULI LIBRI DEUTERONOMII.

[Col. 0401A] I. Trans Jordanem populo legem explanat, commemorat quemadmodum eos hortatus fuerit, ut prudentes eligerent viros quos judices constituerent: quomodo ad terram promissionis miserit inspectores: et quod rebellis exstiterit cuncta populi multitudo: et quod propter delictum eorum etiam ipse Moyses terrae promissionis privaretur introitu. Et ubi a Domino praecipitur ne de possessione filiorum Esau et Lot aliquid contingatur.

II. Transitum memorat per urbem Har, quam Cappadoces possederunt, et quomodo nuntios direxit ad Seon et Og reges Amorrhaeorum, qui cum sprevissent praecepta Domini, adversus ipsos initum est certamen: ipsis duabus semis tribubus possidenda eorum terra fuit tradita.

[Col. 0401B] III. Hortatur populum, ut praecepta et judicia servet ac faciat; nec caeremoniis gentium dediti Dominum offendant: et paterna charitate blanditur nullam esse tam inclytam gentem, quae Deo sit proxima. Quomodo ad montem accesserint, et vocem Dei de medio ignis audierint; ac decalogum in tabulis lapideis digito Dei fuisse conscriptum. Moriturum se dicit. Ne idola faciant commonet, et quia non est alius nisi unus Deus. Commemorat quae sint civitates separatae in praesidia fugitivorum, qui nolentes hominem occiderint.

IV. Accito omni populo dixit se ipsum sequestrem fuisse vel medium, et inter Israelem et Deum, et quae sint decem verba per ordinem digerit: hortatur custodiant, ne ut transgressores pereant.

[Col. 0401C] V. Audi, Israel, Dominus Deus tuus, Deus unus est: et diliges Dominum Deum tuum. Hoc semper meditandum: hoc filiis et nepotibus commendandum: non eundum post deos alienos. Non tacendum quod servierunt Pharaoni, et septem gentes a Domino exstinguendas esse. Quorum vel filiabus non licet misceri connubio. Non formidandum hostes amplissimos, eo quod Dominus tradat eos. Nihil auri vel argenti de idolis concupiscendum; eo quod sit anathema. Commemorat itinera annorum quadraginta per desertum: praestitum man: vestimenta vel supellex caetera nulla vetustate consumpta, pro quibus semper Domini Dei memores esse debeant.

VI. Ubi dicit ingressurum populum terram quam promisit Dominus Deus, et admonet ne justitia sua sibi [Col. 0401D] subjectam vel datam terram fuisse praesumant, maxime quia semper ad iracundiam provocaverant Dominum, cum vitulum fabricassent, et ob hoc ipse tabulas confregisset, atque pro hoc scelere deprecator accesserit. Deinde in sepulcris concupiscentiae. De exploratoribus missis ac postea aliis tabulis factis. Arcam fabricatam dicit, et de morte Aaron in monte Hor.

VII. Commonet nihil aliud imperare homini Dominum, nisi culturam suam, et praecepta custodienda: nec [Col. 0402A] sequendum scelus transgressorum. Benedictiones, si obedieris; maledictiones, si neglexeris.

VIII. Ubi praecepit judicia, quae in terra promissionis debeant fieri. Idola confringenda: decimas, et primogenita danda: holocausta offerenda, et sacerdotes non deserendos.

IX. De propheta falso et somniatore. De fratre, filio, amico, et uxore suadentibus ire post idola, lapidibus obruendos esse monet. De discretione animalium, avium, pisciumque mundorum et immundorum. Quid comedere liceat, quidve non liceat. Anno remissionis nihil repetendum ab egeno et paupere, nihil negandum. De Hebraeo distracto: de primogenitis reddendis, et sanguis ne comedatur.

X. Faciendum pascha, et de ritu solemnitatis ejus. In [Col. 0402B] judicio personam non accipiendam. Solis et lunae adoratores lapidibus obruendos. Regem alterius gentis hominem non debere constitui: et Levitas ac sacerdotes decimis et oblationibus esse contentos.

XI. Levitam venientem ex civitate sua in aliam, jure inter fratres Domini debere fungi ministerio. Maleficos auferendos. Prophetam ex eadem gente magnum surgere: falsum autem exstingui debere. Et de legibus quas debeant observare.

XII. De progressu bellatorum, quomodo progredi debeant, et exstinctis hostibus quomodo exercitui dividatur praeda. De cadavere hominis juxta urbem reperti: de muliere pulchra et captiva: de duabus uxoribus et filiis earum. De filio contumace. De peccato gravi: de inventione reddenda: de veste viri et [Col. 0402C] mulieris, et diversis legibus.

XIII. De his quae per somnium contingere solent, et aliae leges pro justificationibus promulgatae.

XIV. De ingressu terrae promissionis, et quomodo coram sacerdotibus obtinuisse profiteantur.

XV. Praecepta custodienda, et maledictiones negligentibus, benedictiones custodientibus, et responsum populi dicentis amen.

XVI. Verba foederis replicat, et hortatur ne derelicto Domino idola sequantur, vel caeremonias gentium, quarum terram accepturi sunt possidendum.

XVII. Centum viginti se dicit annorum: vocat Josue, verbisque corroborat suis, ac praedicit quod terram ipse sorte dividat: legem scripsit, ac sacerdotibus tradidit, eamque congregato populo legit.

[Col. 0402D] XVIII. Dominus dicit ad Mosen: Prope sunt dies mortis tuae; voca Josue ad ostium tabernaculi, et praecipiam ei: apparuitque eis Dominus in columna nubis, et pronuntiat populum idola secuturum. Moyses scribit canticum, et docet filios Israel, ac Levitis praecipit in arcae latere pro testimonio legem reponendam. Invocat contra eos testes coelum et terras, quod pereant cum mala patrarint, et cantat praesagum canticum futurorum, in quo ex persona Domini eis improperat dicens: Ubi sunt dii tui, Israel, [Col. 0403A] in quibus confidebas, et caetera mirabiliter tremiscenda.

XIX. Postquam Moyses omnia carminis verba complevit, loquitur ei Dominus eadem die: Ascende in montem Nebo, et morere, et jungere populis tuis. Et antequam ascenderet, universum Israel per singulas [Col. 0404A] tribus benedixit; ascensoque vertice montis, universam terram promissionis aspexit, ad quam pro contradictione et exacerbatione aquarum contradictionis intrare non potuit: ibique describitur mortuus, et incognitum esse ejus sepulcrum, ac talem ultra in Israel non surrexisse prophetam.



BREVES LIBRI DEUTERONOMII.
[Col. 0403]

[Col. 0403A] I. De Judicibus.

II. Commemoratio explorationis terrae.

III. Commemoratio filiorum Esau.

IV. Commemoratio Moabitarum.

V. Commemoratio pugnae Israel adversus Seon et Og reges.

VI. De lecto ferreo Og.

VII. De Josue.

VIII. Moyses de se loquitur.

[Col. 0403B] IX. De justitia, et judicio servando.

X. De filiis legem docendis.

XI. Nullam similitudinem faciendam.

XII. Solem et lunam et stellas non adorandum.

XIII. Ubi dicit Moyses quod merito populi ei Dominus indignatus sit.

XIV. Comminatio ad filios Israel.

XV. Exhortatio post comminationem.

XVI. Commemoratio virtutum.

XVII. Civitates refugii cum omnibus suis.

XVIII. Decalogi commemoratio.

XIX. Quis dabit eis cor sic esse ut timeant me.

XX. De praeceptis observandis.

XXI. Dominum non contemnendum.

XXII. Filios instruendos esse.

[Col. 0403C] XXIII. De gentibus Chananaeorum perdendis, et testamentum cum eis non disponendum.

XXIV. Filias gentium non accipiendas.

XXV. Aras confringendas.

XXVI. Non propter multum elegisse Deum Israel.

XXVII. Promissio bonorum, si obedierint filii Israel Domino.

XXVIII. De vespis.

XXIX. Non semel gentes perire propter bestias.

XXX. Aurum et argentum idolorum gentium non concupiscendum.

XXXI. Redditio causae, quare populus diu tentatus sit.

XXXII. Quia non in solo pane vivit homo, sed in omni verbo Dei.

[Col. 0403D] XXXIII. De vestibus non tritis.

XXXIV. Ne ditatus deserat Dominum Deum suum.

XXXV. Deus ignis devorans.

XXXVI. Populum non propter justitiam accepisse commemorat. Jejunium Mosi XL dierum.

XXXVII. Commemoratio vituli.

XXXVIII. Commemoratio irae Domini adversus populum et Aaron, propter vitulum, et item secundi jejunii quadraginta dierum.

XXXIX. Commemoratio tabularum secundarum.

XL. Quid Dominus Deus tuus exquirit a te, Israel.

[Col. 0404A] XLI. Coelum coeli et omnia Domini Dei tui sint.

XLII. Duritiam cordis circumcidendam.

XLIII. Dominum Deum tuum timebis, et illi soli servies.

XLIV. Dathan et Abiron commemoratio.

XLV. Definitio terrae, vel laudatio.

XLVI. Si auditu audieris Dominum, dabit pluriam tempore suo.

XLVII. Ne cum repleti fuerint, deserant Dominum, [Col. 0404B] et contineat coelum, et non sit pluvia.

XLVIII. Filios semper docendos.

XLIX. De fortitudine Dei super gentes terrendas.

L. De benedictione et maledictione.

LI. Item de idolo confringendo.

LII. In uno loco sacrificandum.

LIII. Sacrificia et omnia vota non nisi ubi templum fuerit, celebranda.

LIV. Levitas non deseri in votis, et sanguinem non manducandum.

LV. De propheta si surrexerit, et suadentibus ad idola.

LVI. Supra mortuum non decalvandum.

LVII. De pecoribus mundis, et non comedendis.

LVIII. Decimas in templum offerendas.

[Col. 0404C] LIX. In voti solutione Levitam non praetermittendum.

LX. Remissionis praeceptum.

LXI. Si aure audieritis nomen Dei vestri.

LXII. De gentibus proximis.

LXIII. De servo Hebraeo.

LXIV. De primitiis pecorum.

LXV. Quare pascha et azyma manducetur.

LXVI. De Pentecoste.

LXVII. Festa Tabernaculorum.

LXVIII. Non apparebis in conspectu Domini tui vacuus.

LXIX. Judices constituendi, ut judicent justa.

LXX. Immaculata offerenda hostia.

LXXI. Non parcendum idola ac sidera colentibus.

[Col. 0404D] LXXII. In duobus vel tribus testibus constare omnia.

LXXIII. Si verbum judicis defecerit, et ambiguum aliquid fuerit.

LXXIV. De sacerdote et judice audiendo.

LXXV. De praeponendis principibus.

LXXVI. De partibus praestandis sacerdotibus ex sacrificiis.

LXXVII. Levita si de commoratione sua in Jerusalem venire voluerit.

LXXVIII. De auguriis et incantatoribus et maleficis.

[Col. 0405A] LXXIX. Prophetam suscitari in populo.

LXXX. Quomodo verbum agnoscitur an Domini sit.

LXXXI. De civitatibus refugii.

LXXXII. Non transferendos terminos.

LXXXIII. De teste iniquo: in ore duorum vel trium stabit omne verbum.

LXXXIV. Oculum pro oculo.

LXXXV. Exhortatio in pugna.

LXXXVI. De ligno fructifero non excidendo in obsidione civitatis.

LXXXVII. De occiso a latrone.

LXXXVIII. De muliere captiva, si uxor fuerit facta.

LXXXIX. De duabus uxoribus.

XC. De filiis non dicto audientibus.

XCI. De crucifixo.

[Col. 0405B] XCII. De pecore proximi.

XCIII. De veste viri, et mulieris.

XCIV. De nido.

XCV. De balteo domus.

XCVI. De vinea non seminanda.

XCVII. De asina et vitulo.

XCVIII. De lino et lana et opertorio.

XCIX. De projicienda uxore, si virgo inventa non fuerit.

C. De adulterio, vel virgine sponsata.

CI. De virgine vim passa in agro.

CII. De nuditate uxoris patris non nudanda.

CIII. De abciso et fornicario.

CIV. De polluto fluente semine.

CV. De servo non tradendo.

[Col. 0405C] CVI. Non fornicari filios Israel.

CVII. De pretio fornicariae, et canis non offerendo.

CVIII. Usurae non dandum.

CIX. Vota cito reddenda.

CX. De segete et vinea vicini.

CXI. De libello repudii.

CXII. De novis nuptis, non alienari uno anno de domo.

[Col. 0406A] CXIII. De non pignoranda mola.

CXIV. De vendito fratre, si pretium acceperit, interficiatur venditor.

CXV. De tactu leprae.

CXVI. De Maria.

CXVII. De pignore reddendo.

CXVIII. De mercede mercenarii.

CXIX. Non mori patres pro filiis.

CXX. De judicio pupilli et viduae.

CXXI. De Messe.

CXXII. De oliva et vindemia.

CXXIII. De plagis peccatori quadraginta imponendis.

CXXIV. De bove triturante.

CXXV. De suscitando defuncti semine.

[Col. 0406B] CXXVI. De uxore rixantis.

CXXVII. De pondere.

CXXVIII. De Amalec.

CXXIX. De primitiis terrae.

CXXX. Quod Israel Dominum Deum elegerit.

CXXXI. De lapidibus scribendis et statuendis.

CXXXII. Ubi dicit, maledictus qui dormierit cum uxore patris sui, vel qui fecerit sculptile, etc.

CXXXIII. Item benedictio.

CXXXIV. Et erit vita tua pendens ante oculos tuos.

CXXXV. Commemoratio praestitorum, quae neque cor, neque oculos, neque aures habuerint, ut cognoscerent, et de vestibus et calceamentis quadraginta annis.

CXXXVI. Quae absconsa sunt Deo, quae manifesta sunt [Col. 0406C] vobis.

CXXXVII. De vita et morte ante te.

CXXXVIII. Testatio.

CXXXIX. Jesu destinavit Moyses.

CXL. Canticum Moysi.

CXLI. Loquitur Moyses ad populum, et ascendit ad montem.

CXLII. Benedictio Moysis super populum.



CAPITULA LIBRI ELLE ADDABARIM QUI GRAECE DICITUR DEUTERONOMIUM.
[Col. 0405]

[Col. 0405C] I. Verba quae locutus est Moyses omni Israel quadragesimo anno in eremo post occisionem Seon et Og regum, per omnia quae praecepit illi Deus in Horeb.

[Col. 0405D] II. Dixit Moyses ad populum in tempore illo, Non potero solus sufferre vos, et ordinavi vobis viros sapientes, qui praeessent vobis.

III. Tollentes se de Horeb, ambulaverunt per omnem eremum.

IV. Accessistis ad me, et dixistis: Mittamus viros ante nos, et feci secundum hoc verbum.

V. Et noluistis ascendere, neque credidistis verbo Domini.

VI. Et dixi vobis, Dominus Deus praecedet vos, et non credidistis.

VII. Murmurastis et exacerbatus est Dominus, et juravit non intraturos vos in terram illam bonam, nisi Chaleb et filios ejus.

[Col. 0406C] VIII. Et mihi iratus est Dominus causa vestri dicens: Nec tu intrabis ibi, sed Jesus filius Nave intrabit ibi, et filii eorum, quos dixerunt captivos futuros.

IX. Et contra mandatum ascendistis in montem, et [Col. 0406D] exivit Amorrhaeus, et persecutus est vos.

X. Similiter decurrit per singula, et dinumerat universa magnalia Dei, et virtutes quibus praeibat eos Deus, et quomodo aluit eos in deserto per quadraginta annos, et quae fecit Deus duobus regibus Seon et Og.

XI. Et precatus sum Dominum in tempore illo, et despexit me causa vestri.

XII. Hic iterum astringit ne discedant a mandatis.

XIII. Videte ne faciatis vobis sculptile, similitudinem omnis hominis, aut pecoris, aut alicujus rei, quae sunt super terram, aut in coelo, aut in mari.

XIV. Dominus iratus est mihi propter vos, et non intrabo vobiscum, sed morior in hac terra. Attendite [Col. 0407A] ne obliviscamini testamentum Domini Dei vestri: quoniam si exacerbaveritis Deum, testor vobis hodie coelum et terram, quia peribitis de terra illa.

XV. Interrogate si a quo creavit Deus hominem, auditum est hoc, si est gens sub coelo cui locutus sit Dominus de medio ignis.

XVI. Tunc disposuit Moyses civitates ad refugium homicidarum.

XVII. Haec est lex, quam locutus est Moyses convocans ad se omnem Israel.

XVIII. Haec verba locutus est Dominus ad omnem synagogam Israel, et dixistis mihi ut audirem a Deo, et locutus essem vobis, et nunc facite quaecumque praecepit vobis Dominus, non declinantes ad dextram, neque ad sinistram.

[Col. 0407B] XIX. Audi, Israel, Dominus Deus noster Deus unus est, et diliges Dominum Deum tuum ex toto corde tuo, et ex tota virtute tua.

XX. Dominum Deum tuum timebis, et illi soli servies.

XXI. Non ibitis post deos alienos, ne eradicemini.

XXII. Non tentabis Dominum Deum tuum, sed facies quae praecepit tibi, et filio tuo dices quemadmodum eduxerit te Dominus de Aegypto.

XXIII. Quod si introduxerit te Dominus in terram, quam possessurus es, disperdes omnes gentes ipsas, et aras earum, et titulos et sculptilia combures igni.

XXIV. Si observaveritis praecepta et justitias istas, servabit et vobis Dominus testamentum, quod juravit patribus vestris, et benedicet vos, et expellet omnem languorem a vobis.

[Col. 0407C] XXV. Non parces gentibus, quas Dominus subjiciet tibi, nec dices, Magna gens haec, quomodo potero adversus eam? et non concupisces aurum vel argentum de sculptilibus eorum, sed anathematizabis ea.

XXVI. Omnia mandata quae trado vobis hodie, observabitis, ut vivatis, et in mente habete omnia quae experti estis in desertis, et esuristis et dedit vobis Dominus manna: ut sciretis quia non in pane tantum vivit homo, sed in omni verbo Dei.

XXVII. Attende tibi, ne obliviscaris beneficia Domini Dei tui.

XXVIII. Non dicas in corde tuo, virtus mea fecit haec omnia.

XXIX. Audi, Israel, tu transies hodie Jordanem, et possidebis gentes magnas, et civitates munitas, et [Col. 0407D] scies quia Dominus Deus tuus praecedet te.

XXX. Non dicas in corde tuo, propter justitias meas introduxit me Dominus in terram istam.

XXXI. In mente habete quoties exacerbaveritis Dominum in desertis.

XXXII. Et in Horeb exacerbastis Dominum, quando fecistis conflatile.

XXXIII. Et dixit Dominus ad me, sine me, et deleam illos.

XXXIV. Et descendi de monte, et vidi quia peccastis, et projeci tabulas de manibus meis, et confregi illas.

[Col. 0408A] XXXV. Et deprecatus sum Dominum iterum sicut prius, quadraginta diebus, et quadraginta noctibus panem non edi, et aquam non bibi.

XXXVI. Et in Aaron iratus est valde Dominus pro eo quod fecistis vitulum.

XXXVII. Et sumpsi, et combussi illum.

XXXVIII. Et in tentatione exacerbastis Dominum.

XXXIX. Et quando misit vos Dominus a Cades-Barne.

XL. Et precatus sum ante Dominum quadraginta diebus, et quadraginta noctibus.

XLI. In illo tempore dixit mihi Dominus: Praecide tibi duas tabulas lapideas sicut priores, et ascende ad me in montem.

XLII. Et feci arcam et ascendi in montem.

[Col. 0408B] XLIII. Et descendi, et misi tabulas in arcam.

XLIV. In illo tempore separavit Dominus tribum Levi, ut portarent arcam.

XLV. Et nunc, Israel, quid Dominus postulat a te aliud, quam ut timeas Dominum Deum tuum, et diligas eum, et servias ei?

XLVI. Dominum Deum tuum timebis, et illi soli servies.

XLVII. Cum [a 1Kb] septuaginta animabus descenderunt patres tui in Aegyptum, et fecit te Deus sicut stellas coeli in multitudinem.

XLVIII. Et amabis Dominum, et scies quomodo te eduxit Dominus de Aegypto, et quae fecerit Dathan et Abiron filiis Eliab.

XLIX. Quod si audieritis praecepta illius, dabit pluviam [Col. 0408C] terrae vestrae, et satietatem in agris vestris.

L. Et si obaudieritis omne praeceptum istud, ejiciet Dominus omnes gentes a facie vestra.

LI. Ecce do vobis hodie benedictionem et maledictionem.

LII. Ista praecepta sunt et judicia, quae observabitis.

LIII. Non facietis voluntatem vestram.

LIV. In loco quem elegerit Dominus, offeretis omnia quae ego mando vobis.

LV. Omnes primitias tuas in conspectu Domini tui manducabis.

LVI. Attendite ne manducetis sanguinem.

LVII. Custodi, et fac omnia verba, quae ego mando tibi.

LVIII. Omne verbum quod ego mando tibi, custodi et [Col. 0408D] fac, et prophetam qui dixerit tibi: Eamus et serviamus diis, non audies.

LIX. Post Dominum Deum vestrum ibitis, et ipsum timebitis.

LX. Si autem frater tuus, aut filius, aut conjux, aut amicus dixerit tibi: Eamus, serviamus diis, non parces ei, sed deferes eum, et lapidabitur.

LXI. Si autem audieris in una ex civitatibus tuis esse homines peccatores, qui recedere fecerunt omnes inhabitantes in ea, et si vere factum est, interficies omnes.

LXII. Non facietis decalvationem super mortuum.

[Col. 0409A] LXIII. Haec pecora, quae manducabitis.

LXIV. Haec manducabitis ab his, quae sunt in aquis.

LXV. Omnem avem mundam manducabitis.

LXVI. Decimas agri tui offeres in loco, quem elegerit Dominus.

LXVII. Cum autem longe fuerit a te, vendes ea et illic redimes.

LXVIII. Post septem annos facies remissionem.

LXIX. Si audieris vocem Domini Dei tui, princeps eris gentium multarum.

LXX. Si factus fuerit in te egens de fratribus tuis.

LXXI. Si emeris puerum Hebraeum, sex annos serviet tibi.

LXXII. Omne primitivum sanctificabis Domino.

LXXIII. Custodi mensem novorum, et facies pascha [Col. 0409B] Domino Deo tuo.

LXXIV. Judices et scribas constitues, ut judicent juste.

LXXV. Non plantabis tibi lucum.

LXXVI. Si inventus fuerit in te serviens diis, in duobus vel tribus testibus morietur.

LXXVII. Si latuerit te verbum, vade ad sacerdotem.

LXXVIII. Qui non audierit sacerdotem, moriatur.

LXXIX. Alienigenam non facies principem super te.

LXXX. Hoc judicium sacerdotum.

LXXXI. Non invenietur in te lustrans filium suum aut filiam.

LXXXII. Prophetam suscitabo eis ex fratribus eorum.

LXXXIII. Propheta si locutus fuerit verbum, et non contigerit, interficiatur.

[Col. 0409C] LXXXIV. Hoc praeceptum homicidae.

LXXXV. Non transferes terminos quos posuerant patres tui.

LXXXVI. Non accipies testimonium unius adversus hominem.

LXXXVII. Anima pro anima, oculum pro oculo, dentem pro dente.

LXXXVIII. Si exieris ad bellum, noli timere.

LXXXIX. Si accesseris expugnare civitatem.

XC. Si obsederis civitatem.

XCI. Si inventus fuerit vulneratus in terra.

XCII. Si tradiderit tibi Deus inimicos tuos.

XCIII. Si fuerint homini duae uxores, dilecta, et odibilis.

XCIV. [a 1Kb] Si fuerit alicui filius inobediens.

[Col. 0409D] XCV. Si fuerit in aliquo peccatum ad mortem.

XCVI. Si videris animal fratris tui errans, vel cadens.

XCVII. Non induet mulier vestem viritem.

XCVIII. Si inveneris nidum avium.

XCIX. Si domum novam aedificaveris.

C. Non arabis in vitulo et asino.

CI. Si quis acceperit uxorem, et oderit eam.

CII. Si inventus fuerit adulter cum adultera.

CIII. Si dormierit aliquis cum puella desponsata.

CIV. Si in campo invenerit quis puellam desponsatam, et vim fecerit ei.

[Col. 0410A] CV. Si invenerit quis puellam virginem, et dormierit cum ea.

CVI. Non accipiet homo uxorem patris sui.

CVII. Non intrabit abscisus in Ecclesiam Domini.

CVIII. Non intrabit fornicaria, nec Ammanites et Moabites in Ecclesiam Domini.

CIX. Non abominabis Idumaeum, neque Aegyptium.

CX. Si fuerit homo immundus, exibit extra castra.

CXI. Non trades servum domino suo.

CXII. Non erit Israelites fornicaria.

CXIII. Non inferes mercedem fornicariae.

CXIV. [b 1Kb] Non exiges a fratre tuo usuram.

CXV. Si voveris votum Domino, non tardes reddere illud.

CXVI. Si intraveris in vineam proximi tui.

[Col. 0410B] CXVII. Si intraveris in segetem proximi tui.

CXVIII. Si quis acceperit uxorem, et invenerit in ea rem turpem.

CXIX. Si quis acceperit uxorem in recenti, non exiet ad bellum.

CXX. Non pignorabis molam.

CXXI. Si captus fuerit fur.

CXXII. In mente habe quae fecerit Dominus Mariae.

CXXIII. Debitorem non pignorabis per vim.

CXXIV. In pignore pauperis non dormies, et mercedem laboranti ne tarde reddideris.

CXXV. Non morientur patres pro filiis.

CXXVI. Non declinabis judicium advenae, et orphani, et viduae.

CXXVII. Non pignorabis viduam.

[Col. 0410C] CXXVIII. Si secaveris segetem.

CXXIX. Si collegeris olivam.

CXXX. Si vindemiabis vineam.

CXXXI. Si judicaveris impium, dabis ei quadraginta flagella.

CXXXII. Non infraenabis bovem triturantem.

CXXXIII. Si mortuus fuerit quis habens uxorem sine filiis, accipiet eam frater ejus.

CXXXIV. Si noluerit homo accipere uxorem fratris sui.

CXXXV. Si rixaverint duo homines in se.

CXXXVI. Non erit tibi pondus iniquum, et mensurae duplices.

CXXXVII. In mente habe quanta tibi fecerit Amalec.

CXXXVIII. Cum introieritis in terram, quam Dominus [Col. 0410D] Deus dabit vobis.

CXXXIX. Et dixit Moyses ad populum, tacete, et audite.

CXL. Hi stabunt benedicere plebem, et hi maledicere.

CXLI. Maledictus omnis qui fecerit haec.

CXLII. Si custodieritis praecepta Domini, venient super vos benedictiones istae.

CXLIII. Si non audieritis, venient in vos maledictiones istae.

CXLIV. Vocavit Moyses omnes filios Israel, et dixit ad eos: Scitis quanta fecerit Dominus Pharaoni propter vos.

[Col. 0411A] CXLV. Quae sunt absconsa Deo, quae autem palam nobis.

CXLVI. Prope est verbum in ore tuo, et in corde tuo.

CXLVII. Ecce dedi ante oculos tuos vitam et mortem.

CXLVIII. Et consummavit Moses omnia verba ista.

CXLIX. Et vocavit Moyses Jesum, et dixit ei: Viriliter age, et convalesce.

CL. Dixit Dominus ad Mosen: Tu dormies cum patribus [Col. 0412A] tuis, et fornicabitur plebs haec post deos alienos.

CLI. Scripsit Moyses canticum hoc.

CLII. Dixit Dominus ad Moysen: Ascende in montem Abarim, et morere ibi.

CLIII. Benedixit Moyses homo Dei filios Israel.

CLIV. Mortuus est Moyses in terra Moab.

CLV. Et non fuit propheta in Israel sicut fuit Moyses.



INCIPIT LIBER ELLE ADDABARIM Qui Graece dicitur DEUTERONOMIUM.
[Col. 0411]

[Col. 0411B] [T. I. C. I, Cap. I.] Haec sunt verba, quae locutus est Moses [a 3Kb] ad omnem Israel trans Jordanem [h. in transitu Jordanis] in solitudine campestri [h. in campestri], contra mare Rubrum inter Pharan et Thophel et Laban et Aseroth, ubi auri [h. et abundantia auri] est plurimum: undecim diebus de Horeb per viam montis Seir usque Cades-Barne [h. undecim dierum iter de Horeb ad montem Seir usque Cades-Barne]. Quadragesimo anno [et factum est quadragesimo anno], undecimo mense, prima die mensis, locutus est Moses ad filios omnia, quae praeceperat illi Dominus, ut diceret eis: postquam percussit Seon regem Amorrhaeorum, qui habitavit in Esebon, et Og regem Basan, qui mansit in Astaroth, et in Edrai, trans Jordanem [h. in transitu Jordanis] in [Col. 0411C] terra Moab. Coepitque Moses explanare legem [h. legem hanc], et dicere: Dominus Deus noster locutus est ad nos in Horeb, dicens: Sufficit vobis quod [Col. 0412B] in hoc monte mansistis: revertimini, et venite [h. respicite, et venite] ad montem Amorrhaeorum, et ad caetera quae ei proxima sunt campestria atque montana, et ad humiliora loca contra Meridiem, et juxta littus maris, terram Chananaeorum, et Libani usque ad flumen magnum Euphraten. En, inquit, tradidi vobis: ingredimini et possidete eam; super qua juravit Dominus patribus vestris, Abraham, Isaac, et Jacob, ut daret illam eis, et semini eorum post eos. [B. I, C. II.] Dixique vobis illo in tempore: Non possum solus sustinere vos: quia Dominus Deus vester multiplicavit vos, et estis hodie sicut stellae coeli, plurimi. (Dominus Deus patrum vestrorum addat ad hunc numerum multa millia, et benedicat vobis sicut locutus est.) Non valeo solus negotia [Col. 0412C] vestra sustinere, et pondus ac jurgia. Date e vobis viros sapientes et gnaros, et quorum conversatio sit probata in tribubus vestris, ut ponam eos vobis [Col. 0413A] principes. Tunc respondistis mihi: Bona res est, quam vis facere. Tulique de tribubus vestris viros sapientes, et nobiles, et constitui eos principes, tribunos, et centuriones, et quinquagenarios ac decanos, qui docerent vos singula. Praecepique eis, dicens: Audite illos, et quod justum est, judicate, sive civis sit ille, sive peregrinus. Nulla erit distantia personarum, ita parvum audietis ut magnum: nec accipietis cujusquam personam, quia Dei judicium est. Quod si difficile vobis aliquid visum fuerit, referte ad me, et ego audiam. Praecepique omnia quae facere deberetis. [C. III.] Profecti autem de Horeb, transivimus per eremum terribilem et maximam, quam vidistis, per viam montis Amorrhaei, sicut praeceperat Dominus Deus noster nobis. Cumque venissemus [Col. 0413B] in Cades-Barne, dixi vobis: Venistis ad montem Amorrhaei, quem Dominus Deus noster daturus est nobis. Vide terram, quam Dominus Deus tuus dat tibi: ascende, et posside eam, [a 1Kb] sicut locutus est tibi Dominus Deus patrum tuorum: noli metuere, nec quidquam paveas. [C. IV.] Et accessistis ad me omnes, atque dixistis: Mittamus viros, qui considerent terram [h. ante conspectum nostrum], et renuntient per quod iter debeamus ascendere, et ad quas pergere civitates. [B. II.] Cumque mihi sermo placuisset, misi e vobis duodecim viros, singulos de tribubus suis. Qui cum perrexissent, et ascendissent in montana, venerunt usque ad vallem Botri [h. usque ad torrentem Botri], et considerata terra, sumentes de fructibus ejus, ut ostenderent ubertatem, attulerunt [Col. 0413C] ad nos, atque dixerunt: Bona est terra, quam Dominus Deus noster daturus est nobis. [C. V.] Et noluistis ascendere, sed increduli ad sermonem Domini Dei nostri murmurati estis in tabernaculis vestris, atque dixistis: Odit nos Dominus, et idcirco eduxit nos de terra Aegypti, ut traderet nos in manu Amorrhaei, atque deleret. Quo [h. Fratres nostri] ascendemus? nuntii terruerunt cor nostrum dicentes: Maxima multitudo est, et nobis statura procerior: urbes magnae, et ad coelum usque munitae, filios Enacim vidimus ibi. Et dixi vobis: Nolite metuere, nec timeatis eos: [C. VI.] Dominus Deus, qui ductor est [b 1Kb] vester, pro vobis ipse pugnabit, sicut fecit in Aegypto, videntibus cunctis. [c 1Kb] Et in solitudine (ipse vidisti) portavit te Dominus Deus tuus, ut solet [Col. 0413D] homo gestare parvulum [h. non habet, parvulum] filium suum, in omni via, per quam ambulastis, donec veniretis ad locum istum. Et nec sic quidem credidistis Domino Deo vestro, qui praecessit vos in via, et metatus est locum in quo tentoria [h. castra] figere [Col. 0414A] deberetis, nocte ostendens vobis iter per ignem, et die per columnam nubis. [C. VII.] Cumque audisset Dominus vocem sermonum vestrorum, iratus juravit, et ait: Non videbit quispiam de hominibus generationis hujus pessimae terram bonam, quam sub juramento pollicitus sum patribus vestris, praeter Chaleb filium Jephonne. Ipse enim videbit eam, et ipsi dabo terram, quam calcavit, et filius ejus, quia secutus est Dominum. Nec miranda indignatio in populum, cum mihi quoque iratus Dominus propter vos dixerit: [C. VIII.] Nec tu ingredieris illuc: sed Josue, filius Nun, minister tuus, ipse intrabit pro te. Hunc exhortare et robora, et ipse terram sorte dividet Israeli. Parvuli vestri, de quibus dixistis, quod captivi ducerentur, et filii qui hodie boni ac mali [Col. 0414B] ignorant distantiam, ipsi ingredientur, et ipsis dabo terram, et possidebunt eam. Vos autem revertimini et abite in solitudinem per viam maris Rubri. Et respondistis mihi: Peccavimus Domino: [C. IX.] Ascendemus atque pugnabimus, sicut praecepit Dominus Deus noster. Cumque instructi armis pergeretis in montem, ait mihi Dominus: Dic ad eos: Nolite ascendere, neque pugnetis, non enim sum vobiscum: ne cadatis coram inimicis vestris. Locutus sum, et non audistis: sed adversantes imperio Domini, et tumentes superbia, ascendistis in montem. Itaque egressus Amorrhaeus, qui habitabat in montibus [h. in monte et obviam], veniens, persecutus est vos, sicut solent apes persequi: et cedidit de Seir usque Horma. Cumque reversi ploraretis coram Domino, [Col. 0414C] non audivit vos, nec voci vestrae voluit acquiescere. Sedistis ergo in Cades-Barne multo tempore. [C. X, Cap. II.] Profectique inde venimus in solitudinem, quae ducit ad mare Rubrum, sicut mihi dixerat Dominus, et circumivimus montem Seir longo tempore. [B. III.] Dixitque Dominus ad me: Sufficit vobis circumire montem istum: ite contra Aquilonem, et populo praecipe, dicens: Transibitis per terminos fratrum vestrorum filiorum Esau, qui habitant in Seir, et timebunt vos. Videte ergo diligenter, ne moveamini contra eos. Neque enim dabo vobis de terra eorum quantum potest unius pedis calcare vestigium, quia in possessionem Esau dedi montem Seir. Cibos [h. Cibum] emetis ab eis pecunia, et comedetis: aquam emptam haurietis, [Col. 0414D] et bibetis. Dominus Deus tuus benedixit tibi in omni opere manuum tuarum: novit iter tuum, quomodo transieris solitudinem hanc magnam, per quadraginta annos habitans tecum Dominus Deus tuus, et nihil tibi defuit. Cumque transissemus [Col. 0415A] fratres nostros filios Esau, qui habitabant in Seir, per viam campestrem de Elath, et de Asion-Gaber, venimus ad iter, quod ducit in desertum Moab. Dixitque Dominus ad me: Non pugnes contra Moabitas, nec ineas adversus eos praelium: non enim dabo tibi quidquam de terra eorum, quia filii Lot tradidi Ar in possessionem. Emim primi fuerunt habitatores ejus, populus magnus, et validus, et tam excelsus, ut de Enacim stirpe, quasi gigantes, crederentur, et essent similes filiorum Enacim. Denique Moabitae appellant eos Emim. In Seir autem prius habitaverunt Horim: quibus expulsis atque deletis, habitaverunt filii Esau, sicut fecit Israel in terra possessionis suae, quam dedit ei Dominus. Surgentes ergo ut transiremus torrentem [Col. 0415B] Zared, venimus ad eum. Tempus autem, quo ambulavimus de Cades-Barne usque ad transitum torrentis Zared, triginta et octo annorum fuit: donec consumeretur omnis generatio hominum bellatorum de castris, sicut juraverat Dominus: Cujus manus fuit adversum eos, ut interirent de castrorum medio. [B. IV.] Postquam autem universi ceciderunt pugnatores: [T. II.] Locutus est Dominus ad me, dicens: Tu transibis hodie terminos Moab, urbem nomine Ar, et accedens in vicina filiorum Ammon, cave ne pugnes contra eos, nec movearis ad praelium: non enim dabo tibi de terra filiorum Ammon, quia filiis Lot dedi eam in possessionem. Terra gigantum reputata est: et in ipsa olim habitaverunt gigantes, quos Ammonitae vocant Zomzommim, populus magnus, [Col. 0415C] et multus, et procerae longitudinis, sicut Enacim, quos delevit Dominus a facie eorum, et fecit illos habitare pro eis, sicut fecerat filiis Esau, qui habitant in Seir, delens Horraeos, et terram eorum illis tradens, quam possident usque in praesens. Evaeos quoque, qui habitabant in Aserim usque Gazam, Cappadoces expulerunt: qui egressi de Cappadocia deleverunt eos, et habitaverunt pro illis. [h. Evaeos quoque, qui habitabant in Aserim usque Gazam, Cappadoces qui habitabant in Cappadocia, deleverunt, et habitaverunt pro illis.] [B. V.] Surgite, et transite torrentem Arnon: ecce tradidi in manu tua Seon regem Esebon Amorrhaeum, et terram ejus incipe possidere, et committe adversus eum praelium. Hodie incipiam mittere terrorem [Col. 0415D] atque formidinem tuam in populos, qui habitant sub omni coelo, ut audito nomine tuo [h. ut audita fama tua], paveant, et in morem parturientium contremiscant, et dolore teneantur [h. contremiscant in conspectu tuo]. Misi ergo nuntios de solitudine Cademoth ad Seon regem Esebon verbis pacificis, dicens: [h.] Transibo per terram tuam, publica gradiar via: non declinabo neque ad dexteram, neque ad sinistram. Alimenta pretio vende mihi, ut vescar: aquam pecunia tribue, et sic bibam. Tantum est, ut mihi concedas transitum, sicut fecerunt filii Esau, qui habitant in Seir, et Moabitae, qui movantur in Ar: donec veniam ad Jordanem, et transeam in terram quam Dominus Deus noster daturus [Col. 0416A] est nobis. Noluitque Seon rex Esebon dare nobis transitum: quia induraverat Dominus Deus tuus spiritum ejus, et obfirmaverat cor illius, ut traderetur in manus tuas, sicut nunc vides. Dixitque Dominus ad me: Ecce coepi tradere tibi Seon, et terram ejus, incipe possidere eam. Egressusque est Seon obviam nobis cum omni populo suo ad praelium in Jesa. Et tradidit eum Dominus Deus noster nobis: percussimusque eum cum filiis suis et omni populo suo. Cunctasque urbes in tempore illo cepimus, interfectis habitatoribus earum, viris ac mulieribus et parvulis. Non reliquimus in eis quidquam: absque jumentis, quae in partem venere praedantium, et spoliis urbium quas cepimus ab Aroer, quae est super ripam torrentis Arnon, et [Col. 0416B] oppido quod in valle situm est, usque Galaad. Non fuit vicus et civitas, quae nostras effugeret manus: omnes tradidit Dominus Deus noster nobis. Absque terra filiorum Ammon, ad quam non accessimus, et cunctis quae adjacent torrenti Jebboc, et urbibus montanis, universisque locis a quibus nos prohibuit Dominus Deus noster.

[Cap. III.] Itaque conversi ascendimus per iter Basan: egressusque est Og rex Basan in occursum nobis cum populo suo [h. cum omni populo suo] ad bellandum in Edrai. Dixitque Dominus ad me: Ne timeas eum: quia in manu tua traditus est cum omni populo ac terra sua: faciesque ei sicut fecisti Seon regi Amorrhaeorum, qui habitavit in Esebon. Tradidit ergo Dominus Deus noster in manibus [Col. 0416C] nostris etiam Og regem Basan, et universum populum ejus: percussimusque eos usque ad internecionem, vastantes cunctas civitates illius uno tempore [h. in illo tempore]. Non fuit oppidum, quod nos effugeret: sexaginta urbes, omnem regionem Argob regni Og in Basan. Cunctae urbes erant munitae muris altissimis, portisque et vectibus, absque oppidis innumeris, quae non habebant muros. Et delevimus eos, sicut feceramus Seon regi Esebon, disperdentes omnem civitatem, virosque ac mulieres et parvulos; jumenta autem et spolia urbium diripuimus. Tulimusque illo in tempore terram de manu duorum regum Amorrhaeorum, qui erant trans Jordanem [h. qui erant in transitu Jordanis]: a torrente Arnon usque ad montem Hermon, quem Sidonii Sarion [Col. 0416D] vocant, et Amorrhaei Sanir: omnes civitates, quae sitae sunt in planitie, et universam terram Galaad et Basan usque Selcha et Edrai civitates regni Og in Basan. Solus quippe Og rex Basan restiterat de stirpe gigantum.

[B. VI.] Monstratur lectus ejus ferreus, qui est in Rabbath [h. ecce lectus ejus, ferreus est in Rabbath] filiorum Ammon, novem cubitos habens longitudinis, et quatuor latitudinis ad mensuram cubiti virilis manus [h. ad cubitum viri]. Terramque possedimus [h. Hanc quoque terram, quam possedimus] in tempore illo ab Aroer, quae est super ripam torrentis Arnon, usque ad mediam partem montis Galaad, et civitates illius dedi Ruben, et Gad. Reliquam autem [Col. 0417A] partem Galaad, et omnem Basan regni Og, tradidi dimidiae tribui Manasse, omnem regionem Argob: cuncta Basan vocatur terra Gigantum. Jair filius Manasse possedit omnem regionem Argob usque ad terminos Gesuri et Machathi. Vocavitque ex nomine suo Basan, Avoth Jair, id est, Villas Jair [h. non habet, id est, villas Jair], usque in praesentem diem. Machir quoque dedi Galaad. Et tribubus Ruben, et Gad dedi de terra [h. non habet, terra] Galaad usque ad torrentem Arnon medium torrentis, [a 1Kb] et confinium usque ad torrentem Jebboc, qui est terminus filiorum Ammon, et planitiem solitudinis, atque Jordanem, et terminos Chenereth [h. et solitudinem atque Jordanem, et terminum de Chenereth] usque ad mare deserti, quod est salsissimum, ad radices montis [Col. 0417B] Phasga contra orientem. Praecepique vobis in tempore illo dicens: Dominus Deus vester dat vobis terram hanc in haereditatem, expediti praecedite fratres vestros filios Israel omnes viri robusti, absque uxoribus, et parvulis, ac jumentis. Novi enim quod plura habeatis pecora, et in urbibus remanere debebunt, quas tradidi vobis, donec requiem tribuat Dominus fratribus vestris, sicut vobis tribuit, et possideant etiam ipsi terram, quam daturus est eis trans Jordanem: tunc revertetur unusquisque in possessionem suam, quam dedi vobis. [B. VII.] Josue quoque in tempore illo praecepi, dicens: Oculi tui viderunt quae fecit Dominus Deus vester duobus his regibus: sic faciet omnibus regnis, ad quae transiturus es. Ne timeas [h. Ne timeatis] eos. Dominus [Col. 0417C] enim Deus vester pugnabit pro vobis. Precatusque sum Dominum in tempore illo, dicens: Domine Deus [h. Domine, Domine], tu coepisti ostendere servo tuo magnitudinem tuam, manumque fortissimam. Neque enim est alius Deus, vel in coelo, vel in terra, qui possit facere opera tua, et comparari fortitudini tuae. Transibo [h. Transeam, obsecro] igitur, et videbo terram hanc optimam trans Jordanem, et montem istum egregium, et Libanum. Iratusque est Dominus mihi propter vos, nec exaudivit me, sed dixit mihi: Sufficit tibi; nequaquam ultra loquaris de hac re ad me. Ascende cacumen Phasgae, oculos tuos circumfer ad occidentem, et aquilonem, austrumque et orientem, et aspice: nec enim transibis Jordanem istum. Praecipe Josue, et corrobora eum, atque conforta: [Col. 0417D] quia ipse praecedet populum istum, et dividet eis terram quam visurus es. Mansimusque in valle contra fanum Phohor.

[T. III, B. IX, C. XII, Cap. IV.] Et nunc, Israel, audi praecepta et judicia, quae ego doceo te: ut faciens ea, vivas, et ingrediens possideas terram, quam Dominus Deus patrum vestrorum daturus est vobis. Non addetis ad verbum, quod vobis loquor [h. quod ego praecipio vobis], neque auferetis ex eo: custodite mandata Domini Dei vestri, quae ego praecipio vobis. Oculi vestri viderunt omnia, quae fecit Dominus [Col. 0418A] contra Beel-Phegor, quomodo contriverit omnes cultores ejus de medio vestri. Vos autem qui adhaeretis Domino Deo vestro, vivitis universi usque in praesentem diem. Scitis quod docuerim vos praecepta atque justitias, sicut mandavit mihi Dominus Deus meus: sic facietis ea in terra, quam possessuri estis: et observabitis et implebitis opere [h. atque judicia, sic ut praecepit mihi Dominus Deus meus, ut faciatis ea in terra quam possessuri estis, et observetis et impleatis opere [Haec est enim vestra sapientia et intellectus coram populis, ut audientes universa praecepta haec, dicant: En populus sapiens et intelligens, gens magna [h. gens magna haec]. Nec est alia natio tam grandis, quae habeat deos appropinquantes sibi, sicut Dominus [Vulg. tac. Dominus] [Col. 0418B] Deus noster adest cunctis obsecrationibus nostris. Quae est enim alia gens sic inclyta, ut habeat caeremonias, justaque judicia, et universam legem [h. juxta universam legem], quam ego proponam hodie ante oculos vestros [h. ante conspectum vestrum]? [B. X.] Custodi igitur temetipsum, et animam tuam sollicite. Ne obliviscaris verborum, quae viderunt oculi tui, et ne excidant de corde tuo cunctis diebus vitae tuae. Docebis ea filios ac nepotes tuos: diem [Vulg. a die] in quo steti coram Domino Deo tuo in Horeb, quando Dominus locutus est mihi, dicens: Congrega ad me populum, ut audiant sermones meos, et discant timere me omni tempore quo vivunt in terra, doceantque filios suos. Et accessistis [h. Et accessistis et stetistis] ad radices montis, qui ardebat [Col. 0418C] usque ad coelum: erantque in eo tenebrae, nubes, et caligo. Locutusque est Dominus ad vos de medio ignis. Vocem verborum ejus audistis, et formam penitus non vidistis. Et ostendit [h. Et annuntiavit] vobis pactum suum, quod praecepit, ut faceretis, et [h. non habet, et] decem verba, quae scripsit in duabus tabulis lapideis. Mihique mandavit in illo tempore, ut docerem vos caeremonias et judicia, quae facere deberetis in terra, quam possessuri estis. Custodite igitur sollicite animas vestras. [B. XI, C. XIII.] Non vidistis aliquam similitudinem, in die qua locutus est vobis Dominus in Horeb de medio ignis: ne forte decepti faciatis vobis sculptam similitudinem, aut imaginem masculi vel feminae [h. sculptam similitudinem idoli, imaginem masculi, vel feminae], similitudinem [Col. 0418D] omnium jumentorum quae sunt super terram, vel avium sub coelo volantium, atque reptilium quae moventur in terra, sive piscium, qui sub terra morantur in aquis. [B. XII.] Ne forte [h. Et ne forte] elevatis oculis ad coelum, videas solem et lunam, et omnia astra coeli, et errore deceptus adores ea, et colas quae creavit Dominus Deus tuus in ministerium cunctis gentibus, quae sub coelo sunt [h. quae divisit Dominus Deus tuus cunctis getibus quae sub coelo sunt]. Vos autem tulit Dominus, et eduxit de fornace ferrea Aegypti, ut haberet populum [Col. 0419A] haereditarium, sicut est in praesenti die. [B. XIII, C. XIV.] Iratusque est Dominus contra me propter sermones vestros, et juravit ut non transirem Jordanem, nec ingrederer terram optimam, quam daturus est vobis [h. vobis in haereditatem]. Ecce morior in hac humo, non transibo Jordanem: vos transibitis, et possidebitis terram egregiam. Cave ne quando obliviscaris pacti Domini Dei tui, quod pepigit tecum: et facias tibi sculptam similitudinem eorum, quae fieri Dominus prohibuit: quia Dominus Deus tuus ignis consumens est, Deus aemulator. [B. XIV.] Si genueritis [h. Cum genueritis] filios ac nepotes, et morati fueritis in terra, deceptique feceritis vobis aliquam similitudinem, patrantes malum coram Domino Deo vestro, ut eum ad iracundiam [Col. 0419B] provocetis: testes invoco hodie coelum et terram, cito perituros vos esse de terra, quam, transito Jordane, possessuri estis. Non habitabitis in ea longo tempore, sed delebit vos Dominus, atque disperget in omnes gentes, et remanebitis pauci numero [Vulg. tac. numero] in nationibus, ad quas vos ducturus est Dominus. Ibique servietis diis, qui hominum manufabricati sunt, ligno et lapidi, qui non vident, non audiunt, non comedunt, non odorantur. [B. XV.] Cumque quaesieris ibi Dominum Deum tuum, invenies eum: si tamen toto corde quaesieris, et tota tribulatione [h. Si tamen toto corde et animo quaesieris eum . . . tribulatio h . . . ] animae tuae. Postquam te invenerint omnia quae praedicta sunt, novissimo tempore reverteris ad Dominum Deum tuum, et audies vocem ejus. [Col. 0419C] Quia Deus misericors, Dominus Deus tuus est: non dimittet te, nec omnino delebit, neque obliviscetur pacti, in quo juravit [h. quod juravit] patribus tuis. [B. XVI, C. XV.] Interroga de diebus antiquis, qui fuerunt ante te ex die quo creavit Deus hominem super terram, a summo coeli usque ad summum ejus, si facta est aliquando hujuscemodi res, aut umquam cognitum est, ut audiret populus vocem Dei loquentis de medio ignis, sicut tu audisti et vixisti [h. et vixit]: si fecit Deus ut ingrederetur, et tolleret sibi gentem de medio nationum, per tentationes, signa, atque portenta, per pugnam, et robustam manum, extentumque brachium, et horribiles visiones, juxta omnia quae fecit pro vobis Dominus Deus vester in Aegypto, videntibus oculis tuis: ut [Col. 0419D] scires quoniam Dominus ipse est Deus, [a 1Kb] et non est alius praeter unum [h. praeter eum]. De coelo te fecit audire vocem suam, ut doceret te: et in terra ostendit tibi ignem suum maximum, et audisti verba illius de medio ignis, quia dilexit patres tuos, et elegit semen eorum post eos. Eduxitque te praecedens in virtute sua magna ex Aegypto, ut deleret nationes maximas et fortiores te in introitu tuo: et introduceret te, daretque tibi terram earum in possessionem, sicut cernis in praesenti die. Scito ergo hodie, [Col. 0420A] et cogitato in corde tuo, quod Dominus ipse sit Deus in coelo sursum, et in terra deorsum, et non sit alius. Custodi praecepta ejus atque mandata, quae ego praecipio tibi: ut bene sit tibi [h. praecipio tibi hodie], et filiis tuis post te, et permaneas multo tempore super terram, quam Dominus Deus tuus daturus est tibi.

[B. XVII, C. XVI.] Tunc separavit Moses tres civitates trans Jordanem [h. in transitu Jordanis] ad Orientalem plagam, ut confugiat ad eas qui occiderit nolens proximum suum, nec fuerit ei inimicus ante unum et alterum diem [h. nec fuerit ei inimicus ab heri et nudius tertius], et ad harum aliquam urbium possit evadere: Bosor in solitudine, quae sita est in terra campestri de tribu Ruben: et Ramoth [Col. 0420B] in Galaad, quae est in tribu Gad: et Golan in Basan, quae est in tribu Manasse. [C. XVII.] Ista est lex, quam proposuit Moses coram filiis Israel, et haec testimonia et caeremoniae atque judicia, quae locutus est ad filios Israel, quando egressi sunt de Aegypto, trans Jordanem [h. in transitu Jordanis] in valle contra fanum Phohor in terra Seon regis Amorrhaei, qui habitavit in Esebon, quem percussit Moses, [b 1Kb] filiique Israel egressi ex Aegypto. Possederuntque terram ejus, et terram Og regis Basan, duorum regum Amorrhaeorum, qui erant trans [h. in transitu] Jordanem ad solis ortum: ab Aroer, quae sita est super ripam torrentis Arnon, usque ad montem Sion, qui est et Hermon, omnem planitiem trans Jordanem ad orientalem plagam, usque ad mare solitudinis, et [Col. 0420C] usque ad radices montis Phasga.

Vocavitque Moses omnem Israelem, et dixit ad eum [h. ad eos]: Audi, Israel, caeremonias atque judicia, quae ego loquor in auribus vestris hodie: discite ea, et opere complete. Dominus Deus noster pepigit nobiscum foedus in Horeb. Non cum patribus nostris iniit pactum [h. pactum hoc], sed nobiscum qui impraesentiarum sumus, et vivimus. Facie ad faciem locutus est nobis in monte de medio ignis. Ego sequester et medius fui inter Dominum et vos in tempore illo, ut annuntiarem vobis verba ejus. Timuistis enim ignem, et non ascendistis in montem, et ait: [B. XVIII.] Ego Dominus Deus tuus, qui eduxi te de terra Aegypti, de domo servitutis. [1 Praecept.] Non habebis Deos alienos in conspectu meo. [2 Praec.] [Col. 0420D] Non facies tibi sculptile, nec [h. non habet nec] similitudinem omnium, quae in coelo sunt desuper, et quae in terra deorsum, et quae versantur in aquis sub terra. Non adorabis ea, et non coles. Ego enim sum Dominus Deus tuus: Deus aemulator, reddens iniquitatem patrum super filios in tertiam et quartam generationem his qui oderunt me, et faciens misericordiam in multa [h. Non habet multa] millia diligentibus me, et custodientibus praecepta mea. [3 Praec.] Non usurpabis nomen Domini Dei tui frustra [h. Non assumes [Col. 0421A] nomen Domini Dei tui in vanum]: quia non erit impunitus qui super re vana nomen ejus assumpserit. [4 Praec.] Observa diem sabbati, ut sanctifices eum, sicut praecepit tibi Dominus Deus tuus. Sex diebus operaberis, et facies omnia opera tua. Septimus dies sabbati est, id est, requies Domini Dei tui [b. Septimus dies sabbati est Domini Dei tui]. Non facies in eo quidquam operis tu, et filius tuus, et filia, servus et ancilla, et bos, et asinus, et omne jumentum tuum, et peregrinus qui est intra portas tuas, ut requiescat servus tuus, et ancilla tua, sicut et tu. Memento quod et ipse servieris in Aegypto, et eduxerit te inde Dominus Deus tuus in manu forti, et brachio extento. Idcirco praecepit tibi [h. Idcirco praecepit tibi Dominus Deus tuus], ut observares [Col. 0421B] diem sabbati. [5. Praec.] Honora patrem tuum et matrem, sicut praecepit tibi Dominus Deus tuus, ut longo vivas tempore, et bene sit tibi in terram, quam Dominus Deus tuus daturus est tibi. [6 Praec.] Non occides. [7 P.] Neque moechaberis. [8 P.] Furtumque non facies. [9 P.] Nec loqueris contra proximum tuum falsum testimonium. [10 P.] Non concupisces uxorem proximi tui: non domum, non agrum, non servum, non ancillam, non bovem, non asinum et universa quae illius sunt. [C. XVIII.] Haec verba locutus est Dominus ad omnem multitudinem vestram in montem de medio ignis et nubis, et caliginis, voce magna, nihil addens amplius, et scripsit ea in duabus tabulis lapideis, quas tradidit mihi. Vos autem postquam audistis vocem de medio tenebrarum, et [Col. 0421C] montem ardere vidistis, accessistis ad me omnes principes tribuum, et majores natu, atque dixistis: Ecce ostendit nobis Dominus Deus noster majestatem et magnitudinem suam. Vocem ejus audivimus de medio ignis, et probavimus hodie quod, loquente Deo cum homine, vixerit homo. Cur ergo moriemur, et devorabit nos ignis hic maximus? Si enim audierimus ultra vocem Domini Dei nostri, moriemur. Quid est omnis caro, ut audiat vocem Dei [h. Quae est omnis caro quae audivit vocem Domini] viventis, qui de medio ignis loquitur sicut nos audivimus, et possit vivere? Tu magis accede, et audi cuncta quae dixerit Dominus Deus noster tibi: loquerisque ad nos, et nos audientes faciemus ea. [C. XIX.] Quod cum audisset Dominus, ait ad me: Audivi vocem [Col. 0421D] verborum populi hujus, quae locuti sunt tibi: bene omnia sunt locuti. Quis det talem eos habere mentem, ut timeant me, et custodiant universa mandata mea in omni tempore [h. cunctis diebus], ut bene sit eis, et filiis eorum in sempiternum? Vade, et dic eis: Revertimini in tentoria vestra. Tu vero hic sta [Col. 0422A] mecum, et loquar tibi omnia mandata, et caeremonias atque judicia: quae docebis eos, ut faciant ea in terra, quam dabo illis in possessionem. Custodite igitur, et facite quae praecepit Dominus Deus vobis: non declinabitis neque ad dexteram, neque ad sinistram: sed per viam, quam praecepit Dominus Deus vester, ambulabitis. Ut vivatis, et bene sit vobis, et protelentur dies in terra possessionis vestrae.

[B. XX, Cap. VI.] Haec sunt praecepta, et caeremoniae, atque judicia, quae mandavit Dominus Deus vester ut docerem vos, et faciatis ea in terra, ad quam transgredimini possidendam, ut timeas Dominum Deum tuum, et custodias omnia mandata et praecepta ejus, quae ego praecipio tibi, et filiis, ac nepotibus tuis, cunctis diebus vitae tuae, ut prolongentur [Col. 0422B] dies tui. Audi, Israel, [a 1Kb] et observa ut facias, et bene sit tibi, et multipliceris amplius (sicut pollicitus est Dominus Deus patrum tuorum [b 1Kb] tibi) in terra lacte et melle manante. [T. V, C. XIX.] Audi, Israel: Dominus Deus noster, [c 1Kb] Deus unus [h. Audi, Israel, Dominus Deus noster, Dominus unus] est. Et diliges Dominum Deum tuum ex tote corde tuo, et ex tota anima tua, et ex tota fortitudine tua. Eruntque verba haec, quae ego praecipio tibi hodie, in corde tuo: et narrabis ea filiis tuis, et meditaberis [d 1Kb] , sedens in domo tua, et ambulans in itinere, dormiens atque consurgens. Et ligabis ea quasi signum in manu tua, eruntque, et movebuntur inter oculos tuos [h. ut signum super manum tuam, eruntque phylacteria inter oculos tuos], [Col. 0422C] scribesque ea in limine et ostiis domus tuae [h. super postes domus tuae, et in januis tuis]. Cumque introduxerit te Dominus Deus tuus in terram, pro qua juravit patribus tuis, Abraham, Isaac, et Jacob, et dederit tibi civitates magnas et optimas, quas non aedificasti, domos plenas cunctarum opum, quas non exstruxisti [h. quas non implesti], cisternas quas non fodisti, vineta et oliveta, quae non plantasti, et comederis, et saturatus fueris: cave diligenter ne obliviscaris Domini, qui eduxit te de terra Aegypti, de domo servitutis. [C. XX.] Dominum Deum tuum timebis, et [e 1Kb] ipsi servies, ac per nomen illius jurabis. [C. XXI.] Non ibitis post deos alienos cunctarum gentium quae in circuitu vestro sunt: quoniam Deus aemulator, Dominus Deus tuus in medio tui: nequando [Col. 0422D] irascatur furor Domini Dei tui contra te, et auferat te de superficie terrae. [B. XXI, C. XXII.] Non tentabis Dominum Deum tuum, sicut tentasti in loco tentationis [h. Non tentabitis Dominum Deum vestrum, sicut tentastis in tentationibus]. Custodi praecepta Domini Dei tui, ac testimonia et caeremonias, [Col. 0423A] quas praecepit tibi: et fac quod placitum est et bonum in conspectu Domini, ut bene sit tibi: et ingressus possideas terram optimam, de qua juravit Dominus patribus tuis, ut deleret omnes inimicos tuos coram te, sicut locutus est. [B. XXII.] Cum interrogaverit te filius tuus cras, dicens: Quid sibi volunt testimonia haec, et caeremoniae, atque judicia, quae praecepit Dominus Deus noster vobis? dices ei: Servi eramus Pharaonis in Aegypto, et eduxit nos Dominus de Aegypto in manu forti: fecitque [h. deditque] signa atque prodigia magna et pessima in Aegypto contra Pharaonem, et omnem domum illius, in conspectu nostro [h. ante oculos nostros], et eduxit nos inde, ut introductis daret terram, super qua juravit patribus nostris. Praecepitque nobis Dominus, [Col. 0423B] ut faciamus omnia legitima haec, et timeamus Dominum Deum nostrum, ut bene sit nobis cunctis diebus vitae nostrae, sicut est hodie. Eritque nostri misericors, si custodierimus, et fecerimus omnia praecepta ejus [h. haec] coram Domino Deo nostro, sicut mandavit nobis.

[B. XXIII, C. XXIII, Cap. VII.] Cum introduxerit te Dominus Deus tuus in terram, quam possessurus ingrederis, et deleverit gentes multas coram te, Hetthaeum, et Gergezaeum, et Amorrhaeum, Chananaeum, et Pherezaeum, et Evaeum, et Jebusaeum, septem gentes multo majoris numeri quam tu es, et robustiores te: tradideritque eas Dominus Deus tuus tibi, percuties eas usque ad internecionem. Non inibis cum eis foedus, nec misereberis earum, neque sociabis [Col. 0423C] cum eis conjugia. [B. XXIV.] Filiam tuam non dabis filio ejus, nec filiam illius accipies filio tuo: quia seducet filium tuum, ne sequatur me, et ut magis serviat diis alienis. Irasceturque furor Domini, et delebit te cito. [B. XXV.] Quin potius haec facietis eis: Aras eorum subvertite, confringite statuas, lucosque succidite, et sculptilia comburite. Quia populus sanctus es Domino Deo tuo. Te elegit Dominus Deus tuus, ut sis ei populus peculiaris de cunctis populis, qui sunt super terram. [B. XXVI.] Non quia cunctas gentes numero vincebatis, vobis junctus est Dominus, et elegit vos, cum omnibus sitis populis pauciores: sed quia dilexit vos Dominus, et custodivit juramentum, quod juravit patribus vestris: eduxitque vos in manu forti, et redemit [Col. 0423D] de domo servitutis, de manu Pharaonis regis Aegypti. Et scies, quia Dominus Deus tuus, ipse est Deus fortis et fidelis, custodiens pactum et misericordiam diligentibus se, et his qui custodiunt praecepta ejus, in mille generationes, et reddens odientibus se statim, ita ut disperdat eos, et ultra non differat, protinus eis restituens quod merentur. [B. XXVII, C. XXIV.] Custodi ergo praecepta et caeremonias atque judicia, quae ego mando tibi hodie ut facias. Si postquam audieris haec judicia, custodieris ea, et feceris, custodiet et Dominus Deus tuus tibi pactum, et misericordiam quam juravit patribus tuis, et diliget [Col. 0424A] te ac multiplicabit benedicetque [h. et diliget te, benedicet, ac multiplicabit], fructui ventris tui, et fructui terrae tuae, frumento tuo, atque vindemiae, oleo, et armentis, gregibus ovium tuarum super terram, pro qua juravit patribus tuis, ut daret eam tibi. Benedictus eris inter omnes populos. Non erit apud te sterilis utriusque sexus, tam in hominibus quam in gregibus tuis. Auferet Dominus a te omnem languorem: et infirmitates Aegypti pessimas, quas novisti, non inferet tibi, sed cunctis hostibus tuis. [C. XXV.] Devorabis omnes populos, quos Dominus Deus tuus daturus est tibi. Non parcet eis oculus tuus, nec servies diis eorum, ne sint in ruinam tui. Si dixeris in corde tuo: Plures sunt gentes istae quam ego, quomodo potero delere [h. ejicere] eas? noli metuere, [Col. 0424B] sed recordare quae fecerit Dominus Deus tuus Pharaoni, et cunctis Aegyptiis, plagas [h. tentationes] maximas, quas viderunt oculi tui, et signa atque portenta, manumque robustam, et extentum brachium, ut educeret te Dominus Deus tuus. Sic faciet cunctis populis, quos metuis. [B. XXVIII.] Insuper et crabrones mittet Dominus Deus tuus in eos, donec deleat omnes, atque disperdat qui te fugerint, et latere potuerint. Non timebis eos, quia Dominus Deus tuus in medio tui est. [B. XXIX.] Deus magnus et terribilis: ipse consumet nationes has in conspectu tuo paulatim atque per partes. Non poteris delere eas pariter: ne forte multiplicentur contra te bestiae terrae [h. agri]. Dabitque eos Dominus Deus tuus in conspectu tuo, et interficiet illos donec penitus deleantur. [Col. 0424C] Tradet reges eorum in manus tuas, et disperdes nomina eorum sub coelo: nullus poterit resistere tibi [h. in conspectu tuo], donec conteras eos. Sculptilia eorum [h. Sculptilia deorum] igne combures [B. XXX.] Non concupisces argentum et aurum, de quibus facta sunt, neque assumes ex eis tibi quidquam, ne offendas, propterea quia abominatio est Domini Dei tui. Nec inferes quidpiam ex idolo in domum tuam, ne fias anathema, sicut illud est. Quasi spurcitiam detestaberis, et velut inquinamentum ac sordes abominationi habebis, quia anathema est.

[B. XXXI, C. XXVI, Cap. VIII.] Omne mandatum, quod ego praecipio tibi hodie, cave diligenter ut facias, ut possitis vivere, et multiplicemini, ingressique [Col. 0424D] possideatis terram pro qua juravit Dominus patribus vestris. Et recordaberis cuncti itineris, per quod adduxit te Dominus Deus tuus quadraginta annis [h. ecce quadraginta annis] per desertum, ut affligeret te atque tentaret, et nota fierent quae in tuo animo versabantur, utrum custodires mandata illius, an non. [B. XXXII.] Afflixit te penuria [h. Afflixit te et esurire te fecit], et dedit tibi cibum manna, quod ignorabas tu, et patres tui: ut ostenderet tibi quod non in solo pane vivat homo, sed in omni verbo quod egreditur ex ore [a 1Kb] Domini. [B. XXXIII.] Vestimentum tuum, quo operiebaris, nequaquam vetustate [Col. 0425A] defecit, et pes tuus non est subtritus, en quadragesimus annus est. Ut recogites in corde tuo, quia sicut erudit homo filium suum, sic Dominus Deus tuus erudivit te, ut custodias mandata Domini Dei tui, et ambules in viis ejus, et timeas eum. Dominus enim Deus tuus introducet te in terram bonam, terram rivorum [h. torrentium] aquarumque et fontium: in cujus campis et montibus erumpunt fluviorum abyssi: terram frumenti, hordei, ac vinearum, in qua ficus, et mala granata, et oliveta nascuntur: terram olei ac mellis. Ubi absque ulla penuria [h. egestate] comedes panem tuum, et rerum omnium abundantia perfrueris; cujus lapides ferrum sunt, et de montibus ejus aeris metalla fodiuntur: ut cum comederis et satiatus fueris, benedicas Domino [Col. 0425B] Deo tuo pro terra optima, quam dedit tibi. [B. XXXIV, C. XXVII.] Observa et cave nequando obliviscaris Domini Dei tui, et negligas mandata ejus atque judicia et caeremonias, quas ego praecipio tibi hodie, ne postquam comederis et satiatus fueris, domos pulchras aedificaveris, et habitaveris in eis, habuerisque armenta boum, et ovium greges, argenti et auri, cunctarumque rerum copiam, elevetur cor tuum, et non reminiscaris Domini Dei tui, qui eduxit te de terra Aegypti, de domo servitutis, et ductor tuus fuit in solitudine magna atque terribili, in qua erat serpens flatu adurens, et scorpio ac dipsas, et nullae omnino aquae: qui eduxit rivos [h. aquam] de petra durissima, et cibavit te manna in solitudine, quod nescierunt patres tui. Et postquam [Col. 0425C] afflixit ac probavit, ad extremum misertus est tui. [C. XXVIII.] Ne diceres in corde tuo: Fortitudo mea et robur manus meae, haec mihi omnia praestiterunt: sed recorderis Domini Dei tui, quod ipse tibi vires praebuerit, ut impleret pactum suum, super quo juravit patribus tuis, sicut praesens indicat dies. Sin autem oblitus Domini Dei tui, secutus fueris deos alienos, coluerisque illos et adoraveris: ecce nunc praedico tibi quod omnino dispereas. Sicut gentes, quas delevit Dominus in introitu tuo, ita et vos peribitis, si inobedientes fueritis voci Domini Dei vestri.

[T. VI, C. XXIX, Cap. IX.] Audi, Israel: Tu transgrederis [Vulg. transgredieris] hodie Jordanem, ut possideas nationes maximas et fortiores te, civitates [Col. 0425D] ingentes et ad coelum usque muratas, populum magnum atque sublimem, filios Enacim, quos ipse vidisti et audisti, quibus nullus potest ex adverso resistere [h. Quos tu novisti et audisti. Quis stabit coram filiis Enac?] [B. XXXV.] Scies ergo hodie quod Dominus Deus tuus ipse transibit ante te, ignis devorans atque consumens [h. Non habet atque consumens], qui conterat eos, et deleat atque disperdat [Col. 0426A] ante faciem tuam velociter, sicut locutus est tibi. [B. XXXVI, C. XXX.] Ne dicas in corde tuo, cum deleverit eos Dominus Deus tuus in conspectu tuo [cum expulerit eos Dominus Deus tuus ante conspectum tuum]: Propter justitiam meam introduxit me Dominus ut terram hanc possiderem, cum propter impietates suas istae deletae sint nationes. Neque enim propter justitias tuas, et aequitatem cordis tui, ingrederis ut possideas terras earum: sed quia illae egerunt impie, introeunte te, deletae sunt: et ut compleret verbum suum Dominus, quod sub juramento pollicitus est patribus tuis, Abraham, Isaac et Jacob. Scito igitur quod non propter justitias tuas Dominus Deus tuus dederit tibi terram hanc optimam in possessionem, cum durissimae cervicis sis populus. [C. [Col. 0426B] XXXI.] Memento, et ne obliviscaris, quomodo ad iracundiam provocaveris Dominum Deum tuum in solitudine. Ex eo die, quo es egressus ex Aegypto usque ad locum istum, semper adversum Dominum contendisti. [C. XXXII.] Nam et in Horeb provocasti eum, et iratus delere te voluit, quando ascendi in montem, ut acciperem tabulas lapideas, tabulas pacti quod pepigit vobiscum Dominus, et perseveravi [h. sedi] in monte quadraginta diebus ac noctibus, panem non comedens, et aquam non bibens. Deditque mihi Dominus duas tabulas lapideas scriptas digito Dei, et continentes omnia verba, quae vobis in monte locutus est de medio ignis, quando concio populi congregata est [B. XXXVII.] Cumque transissent quadraginta dies, et totidem noctes, dedit mihi Dominus duas [Col. 0426C] tabulas lapideas, tabulas foederis. [C. XXXIII.] Dixitque mihi: Surge, et descende hinc cito, quia populus tuus, quem eduxisti de Aegypto, deseruerunt velociter viam quam [a 1Kb] demonstrasti [h. quam praecepisti] eis, feceruntque sibi conflatile. Rursumque ait Dominus ad me: Cerno quod populus iste durae cervicis sit: dimitte me ut conteram eum, et deleam nomen ejus de sub coelo, et constituam te super gentem [h. Et faciam te in gentem], quae hac major et fortior sit [C. XXXIV.] Cumque de monte ardente descenderem, et duas tabulas foederis utraque tenerem manu, vidissemque vos peccasse Domino Deo vestro, et fecisse vobis vitulum conflatilem, ac deseruisse velociter viam ejus, quam vobis ostenderat [h. praeceperat]: projeci tabulas de manibus [Col. 0426D] meis, confregique eas in conspectu vestro [h. ante oculos vestros]. [B. XXXVIII, C. XXXV.] Et procidi ante Dominum sicut prius, quadraginta diebus et noctibus panem non comedens, et aquam non bibens, propter omnia peccata vestra quae gessistis contra Dominum, et eum ad iracundiam provocastis: timui enim indignationem et iram illius, qua adversum vos concitatus, delere vos voluit. Et [Col. 0427A] exaudivit me Dominus etiam hac vice. [C. XXXVI.] Adversum Aaron quoque vehementer iratus, voluit eum conterere, et pro illo similiter deprecatus sum [h. deprecatus sum in tempore illo.] [C. XXXVII.] Peccatum autem vestrum quod feceratis, id est vitulum, arripiens, igne combussi, et in frusta comminuens, omninoque in pulverem redigens, projeci in torrentem, qui de monte descendit. [C. XXXVIII.] In incendio quoque et in tentatione, et in sepulcris concupiscentiae provocastis Dominum. [C. XXXIX.] Et quando misit vos de Cades-Barne, dicens: Ascendite et possidete terram, quam dedi vobis, et contempsistis imperium Domini Dei vestri, et non credidistis ei, neque vocem ejus audire voluistis: sed semper fuistis rebelles a [Col. 0427B] die qua nosse vos coepi. [C. XL.) Et jacui coram Domino quadraginta diebus ac noctibus, quibus eum suppliciter deprecabar, ne deleret vos, ut fuerat comminatus: et orans dixi: Domine Deus [h. et orans ad Dominum dixi: Domine, Domine], ne disperdas populum tuum, et haereditatem tuam, quam redemisti in magnitudine tua, quos eduxisti de Aegypto in manu forti. Recordare servorum tuorum, Abraham, Isaac, et Jacob: ne aspicias duritiam populi hujus, et impietatem atque peccatum: ne forte dicant habitatores terrae, de qua eduxisti nos: Non poterat Dominus introducere eos in terram, quam pollicitus est eis, et oderat illos: idcirco eduxit, ut interficeret eos in solitudine. Qui sunt populus tuus et haereditas tua, quos eduxisti in fortitudine [Col. 0427C] tua magna, et in brachio tuo extento.

[B. XXXIX, C. XLI, Cap. X.] In tempore illo dixit Dominus ad me: Dola tibi duas tabulas lapideas, sicut priores fuerunt, et ascende ad me in montem: faciesque arcam ligneam, et scribam in tabulis verba, quae fuerunt in his quas ante confregisti, ponesque eas in arca. Feci igitur arcam de lignis settim. [C. XLII.] Cumque dolassem duas tabulas lapideas instar priorum, ascendi in montem, habens eas in manibus. Scripsitque in tabulis, juxta id quod prius scripserat, verba decem, quae locutus est Dominus ad vos in monte de medio ignis, quando populus congregatus est: dedit eas mihi [h. in die congregationis, et dedit eas Dominus mihi] [C. XLIII.] Reversusque de monte, descendi et posui [Col. 0427D] tabulas in arcam, quam feceram, quae hucusque ibi sunt, sicut mihi praecepit Dominus. Filii autem Israel moverunt castra ex Beroth filiorum Jacan in Mosera, ubi Aaron mortuus ac sepultus est, pro quo sacerdotio functus est filius ejus Eleazar. Inde venerunt in Gadgad [h. In Gud-god.]: de quo loco profecti, castrametati sunt in Jetabatha, in terra aquarum [h. in terra torrentium aquarum] atque torrentium. [C. XLIV.] Eo tempore separavit [h. separavit Dominus] tribum Levi, ut portaret arcam foederis Domini, et staret coram eo in ministerio, ac benediceret in nomine illius usque in praesentem diem. Quam ob rem non habuit Levi partem, neque possessionem cum fratribus [Vulg. fructibus] suis: quia ipse Dominus [Col. 0428A] possessio ejus est, sicut promisit ei Dominus [h. sicut locutus est ei Dominus] Deus tuus. Ego autem steti in monte, sicut prius, quadraginta diebus ac noctibus: exaudivitque me Dominus etiam hac vice, et te perdere noluit. Dixitque mihi: Vade et praecede populum, ut ingrediantur et possideant terram, quam juravi patribus eorum ut traderem eis. [T. VII, B. XL, C. XLV.] Et nunc, Israel, quid Dominus Deus tuus petit a te, nisi ut timeas Dominum Deum tuum, et ambules in viis ejus, et diligas eum, ac servias Domino Deo tuo in toto corde tuo, et in tota anima tua: custodiasque mandata Domini, et caeremonias ejus, quas ego hodie praecipio tibi, ut bene sit tibi? [B. XLI.] En Domini Dei tui coelum est, et coelum coeli, terra et omnia quae [Col. 0428B] in ea sunt: et tamen patribus tuis conglutinatus est Dominus, et amavit eos, elegitque semen eorum post eos, id est vos, de cunctis gentibus: sicut hodie comprobatur. [B. XLII.] Circumcidite igitur praeputium cordis vestri, et cervicem vestram ne induretis amplius: quia Dominus Deus vester ipse est Deus deorum, et Dominus dominantium, Deus magnus et potens, et terribilis, qui personam non accipit, nec munera. Facit judicium pupillo et viduae, amat peregrinum, dat ei [h. ut det ei] victum atque vestitum. Et vos ergo amate peregrinos, quia et ipsi fuistis advenae [h. peregrini] in terra Aegypti. [B. XLIII, C. XLVI.] Dominum Deum tuum timebis, et ei [Vulg. add. soli] servies: ipsi adhaerebis, jurabisque in nomine illius. Ipse est laus tua, et [Col. 0428C] Deus tuus, qui fecit tibi haec magnalia et terribilia, quae viderunt oculi tui. [C. XLVII.] In septuaginta animabus descenderunt patres tui Aegyptum: et ecce nunc multiplicavit te Dominus Deus tuus sicut astra coeli.

[C. XLVIII, Cap. XI.] Ama itaque Dominum Deum tuum, et observa praecepta ejus et caeremonias, judicia atque mandata omni tempore. [B. XLIV.] Cognoscite hodie, quae ignorant filii vestri, qui non viderunt [h. Cognoscite hodie quia non loquor haec filiis vestris, qui non cognoverunt et non viderunt] disciplinam Domini Dei vestri, magnalia ejus et [h. non habet] robustam manum, extentumque brachium, signa et opera, quae fecit in medio Aegypti Pharaoni regi, et universae terrae ejus, omnique exercitui Aegyptiorum, et equis ac curribus: [Col. 0428D] quomodo operuerint eos aquae maris Rubri, cum vos persequerentur, et deleverit eos Dominus usque in praesentem diem: vobisque quae fecerit in solitudine, donec veniretis ad hunc locum: et Dathan atque Abiram filiis Eliab, qui fuit filius Ruben. [h. Filiis Eliab, filii Ruben]: quos aperte ore suo terra absorbuit [h. deglutivit], cum domibus et tabernaculis, et universa substantia eorum, quam habebant in medio Israelis. Oculi vestri [h. Oculi autem vestri] viderunt omnia opera Domini magna quae fecit, ut custodiatis [h. custodite ergo] universa mandata illius, quae ego hodie praecipio vobis, ut possitis introire et possidere terram, ad quam ingredimini, multoque in ea vivatis tempore: quam sub juramento [Col. 0429A] pollicitus est Dominus patribus vestris, et semini eorum, lacte et melle manantem. [B. XLV.] Terra enim ad quam ingrederis [Vulg. ingredieris] possidendam, non est sicut terra Aegypti, de qua existi, ubi jacto semine in hortorum morem aquae ducuntur irriguae: sed montuosa est et campestris, de coelo exspectans pluvias. Quam Dominus Deus tuus semper invisit, et oculi illius in ea sunt a principio anni usque ad finem ejus. [B. XLVI. C. XLIX.] Si ergo obedieritis mandatis meis, quae ego hodie praecipio vobis, ut diligatis Dominum Deum vestrum, et serviatis ei in toto corde vestro, et in tota anima vestra: dabit pluviam terrae vestrae temporaneam et serotinam, ut colligatis frumentum, et vinum, et oleum, fenum ex agris ad pascenda jumenta, et [Col. 0429B] ut ipsi comedatis ac saturemini. Cavete ne forte decipiatur cor vestrum, et recedatis a Domino, serviatisque diis alienis, et adoretis eos: iratusque Dominus claudat coelum, et pluviae non descendant [h. non sint], nec terra det germen suum, pereatisque velociter de terra optima, quam Dominus daturus est vobis. [B. XLVII.] Ponite haec verba mea in cordibus et in animis vestris, et suspendite ea pro signo in manibus, et inter oculos vestros collocate [h. et ligate ea pro signo super manum vestram, et erunt ut phylacteria inter oculos vestros. Phylacteria Graece, Hebraice Totaphoth]. [B. XLVIII.] Docete filios vestros ut illa meditentur, quando sederis in domo tua, et ambulaveris in via, et accubueris atque surrexeris. Scribes ea super [Col. 0429C] postes et januas domus tuae [h. super postes domus tuae et in januis tuis]: ut multiplicentur dies tui, et filiorum tuorum, in terra, quam juravit Dominus patribus tuis, ut daret eis quamdiu coelum imminet terrae. [B. XLIX, C. L.] Si enim custodieritis mandata quae ego praecipio vobis, et feceritis ea, ut diligatis Dominum Deum vestrum, et ambuletis in omnibus viis ejus, adhaerentes ei, disperdet Dominus omnes gentes istas ante faciem vestram, et possidebitis eas quae majores et fortiores vobis sunt. Omnis locus, quem calcaverit pes vester, vester erit. A deserto, et Libano, a flumine magno Euphrate. [h. A flumine flumine Euphrate] usque ad mare occidentale erunt termini vestri. Nullus stabit contra vos: terrorem vestrum et formidinem dabit [Col. 0429D] Dominus Deus vester super omnem terram, quam calcaturi estis, sicut locutus est vobis. [C. LI.] En [h. Vide, en ego], propono in conspectu vestro hodie benedictionem et maledictionem: benedictionem, si obedieritis mandatis Domini Dei vestri, quae ego hodie praecipio vobis: maledictionem, si non audieritis mandata [Vulg. obedieritis mandatis] Domini [Col. 0430A] Dei vestri, sed recesseritis de via, quam ego nunc ostendo vobis, et ambulaveritis post deos alienos, quos ignoratis. [B. L.] Cum introduxerit te Dominus Deus tuus in terram ad quam pergis habitandam, ponens benedictionem super montem Garizim, maledictionem super montem Hebal: qui sunt trans Jordanem, post viam quae vergit ad solis occubitum, in terra Chananaei, qui habitat in campestribus contra Galgalam, quae est juxta [a 24Kb] vallem tendentem [h. quae est juxta quercum apparentem] et intrantem procul. Vos enim transibitis Jordanem, ut possideatis terram, quam Dominus Deus vester daturus est vobis, et habeatis et possideatis illam. Videte ergo ut impleatis caeremonias atque judicia, quae ego hodie ponam in conspectu vestro.

[Col. 0430B] [T. VIII, B. LI, C. LII, Cap. XII.] Haec sunt praecepta atque judicia, quae facere debetis in terra, quam Dominus Deus patrum tuorum daturus est tibi, ut possideas eam cunctis diebus quibus super humum gradieris. Subvertite omnia loca, in quibus coluerunt gentes, quas possessuri estis, deos suos super montes excelsos, et colles, et subter omne lignum frondosum. Dissipate aras earum, et confringite statuas, lucos igne comburite, et idola comminuite: disperdite nomina eorum de locis illis. [B. LII, C. LIII.] Non facietis ita Domino Deo vestro. [C. LIV.] Sed ad locum, quem elegerit Dominus Deus vester de cunctis tribubus vestris, ut ponat nomen suum ibi, et habitet in eo, venietis et offeretis in loco illo holocausta et victimas vestras. [C. LV.] Decimas et [Col. 0430C] primitias manuum vestrarum, et vota atque donaria, primogenita boum et ovium. Et comedetis ibi in conspectu Domini Dei vestri: ac laetabimini in cunctis, ad quae miseritis manum vos et domus vestrae, in quibus benedixerit vobis Dominus Deus vester. Non facietis ibi quae nos hic facimus hodie, singuli quod sibi rectum videtur. Neque enim usque in praesens tempus venistis ad requiem et possessionem quam Dominus Deus vester daturus est vobis. Transibitis Jordanem, et habitabitis in terra, quam Dominus Deus vester daturus est vobis, ut requiescatis a cunctis hostibus per circuitum: et absque ullo timore habitetis. [b 1Kb] Et in locum, quem elegerit Dominus Deus vester, ut sit nomen ejus in eo, illuc omnia, quae praecipio conferetis: holocausta, et hostias, ac [Col. 0430D] decimas, et primitias manuum vestrarum: et quidquid praecipuum est in muneribus, quae vovebitis Domino. Ibi epulabimini coram Domino Deo vestro, vos et filii ac filiae vestrae, famuli et famulae, atque Levites, qui in urbibus vestris commoratur [h. Qui intra portas vestras est]. [B. LIII.] Neque enim habet aliam partem et possessionem inter vos. Cave ne offeras [Col. 0431A] holocausta tua in omni loco, quem videris: sed in eo, quem elegerit Dominus, in una tribuum tuarum offeres hostias, et facies quaecumque praecipio tibi. [C. LVI.] Sin autem comedere volueris, et te esus carnium delectaverit, occide, et comede juxta benedictionem Domini Dei tui, quam dedit tibi in urbibus tuis: sive immundum fuerit, hoc est, maculatum et debile: sive mundum, hoc est, integrum et sine macula, quod offerri licet, sicut capream et cervum comedes [h. Benedictionem Domini, quam dedit tibi in omnibus portis tuis. Tam mundus quam immundus vescentur ex eis; sicut caprea et cervo absque, etc.], absque esu dumtaxat sanguinis, quem super terram quasi aquam effundes. Non poteris [h. In hoc loco, sacrificium intelligitur] comedere in oppidis [Col. 0431B] tuis decimam frumenti, et vini, et olei tui, primogenita armentorum, et pecorum, et omnia quae voveris, et sponte offerre volueris, et primitias manuum tuarum: sed coram Domino Deo tuo comedes ea, in loco quem elegerit Dominus Deus tuus, tu et filius tuus ac filia tua, servus et famula, atque Levites, qui manet in urbibus tuis: et laetaberis et reficieris coram Domino Deo tuo, in cunctis, ad quae extenderis manum tuam [B. LIV.] Cave ne derelinquas Levitem omni tempore quo versaris in terra. Quando dilataverit Dominus Deus tuus terminos tuos, sicut locutus est tibi, et volueris vesci carnibus, quas desiderat anima tua: locus autem, quem elegerit Dominus Deus tuus, ut sit nomen ejus ibi, si procul fuerit, occides de armentis et pecoribus, quae [Col. 0431C] habueris, sicut praecepi tibi, et comedes in oppidis tuis, ut tibi placet. Sicut comeditur caprea et cervus, ita vesceris eis: et mundus et immundus in commune vescentur. Hoc solum cave, ne sanguinem comedas. Sanguis enim eorum pro anima est: et idcirco non debes animam comedere cum carnibus: sed super terram fundes quasi aquam, ut sit tibi bene et filiis tuis post te, cum feceris quod placet in conspectu Domini. Quae autem sanctificaveris, et voveris Domino, tolles et venies ad locum, quem elegerit Dominus: et offeres oblationes tuas carnem et sanguinem super altare Domini Dei tui: sanguinem hostiarum tuarum [Vulg. tac. tuarum] fundes in altari: carnibus autem ipse vesceris. [C. LVII.] Observa et audi omnia verba [Vulg. tac. verba et ego], quae ego praecipio tibi, ut bene sit tibi et filiis [Col. 0431D] tuis post te in sempiternum, cum feceris quod bonum est et placitum in conspectu Domini Dei tui. Quando disperdiderit Dominus Deus tuus ante faciem tuam gentes, ad quas ingrederis [Vulg. ingredieris] possidendas, et possederis eas, atque habitaveris in terra earum: cave ne imiteris eas, postquam fuerint, te introeunte, subversae, et requiras caeremonias earum, dicens [h. deos earum, dicens]: Sicut coluerunt gentes istae deos suos, ita et ego colam. Non facies similiter Domino Deo tuo. Omnes enim abominationes, quas aversatur Dominus, fecerunt diis suis, [Col. 0432A] offerentes filios et filias, et comburentes igni. [C. LVIII.] Quod praecipio tibi, hoc tantum facito Domino: nec addas quidquam, nec minuas.

[T. IX, B. LV, Cap. XIII.] Si surrexerit in medio tui prophetes, aut qui somnium vidisse se dicat, et praedixerit signum atque portentum, et evenerit quod locutus est, et dixerit tibi: Eamus, et sequamur deos alienos quos ignoras, et serviamus eis: non audies verba prophetae illius aut somniatoris: quia tentat vos Dominus Deus vester, ut palam fiat utrum diligatis eum an non, in toto corde et in tota anima vestra. [C. LIX.] Dominum Deum vestrum sequimini et ipsum timete, et mandata illius custodite, et audite vocem ejus: ipsi servietis, et ipsi adhaerebitis. Propheta autem ille, aut fictor somniorum [h. somniator] [Col. 0432B] interficietur: quia locutus est, ut vos averteret a Domino Deo vestro, qui eduxit vos de terra Aegypti, et redemit de domo servitutis: ut errare te faceret de via, quam tibi praecepit Dominus Deus tuus: et auferes malum de medio tui. [C. LX.] Si tibi voluerit persuadere frater tuus, filius matris tuae, aut filius tuus, vel filia, sive uxor quae est in sinu tuo, aut amicus, quem diligis ut animam tuam, clam dicens: Eamus, et serviamus diis alienis quos ignoras tu, et patres tui, cunctarum in circuitu gentium, quae juxta vel procul sunt, ab initio usque ad finem terrae, non acquiescas ei, nec audias, neque parcat ei oculus tuus, ut miserearis, et occultes eum, sed statim interficies. Sit primum manus tua super eum, et [a 1Kb] postea omnis populus mittat manum. Lapidibus [Col. 0432C] obrutus necabitur: quia voluit te abstrahere a Domino Deo tuo, qui eduxit de terra Aegypti, de domo servitutis: ut omnis Israel audiens timeat, et nequaquam ultra faciet quidpiam hujus rei simile [h. Hujus rei simile in medio tui]. [C. LXI.] Si audieris in una urbium tuarum, quas Dominus Deus tuus dabit tibi ad habitandum, dicentes aliquos [h. Non habet, dicentes aliquos, sed tantum dicens]: Egressi sunt filii Belial de medio tui, et averterunt habitatores urbis tuae [h. suae], atque dixerunt: Eamus, et serviamus diis alienis quos ignoratis: quaere sollicite et diligenter, rei veritate perspecta, si inveneris certum esse quod dicitur, et abominationem hanc opere perpetratam [h. perpetratam in medio tui], statim percuties habitatores urbis illius in ore gladii, et delebis [Col. 0432D] eam, ac omnia quae in illa sunt, usque ad pecora. Quidquid etiam supellectilis fuerit, congregabis in medio platearum ejus, et cum ipsa civitate succendes: ita ut universa consumas Domino Deo tuo, et sit tumulus sempiternus. Non aedificabitur amplius, et non adhaerebit de illo anathemate quidquam in manu tua: ut avertatur Dominus ab ira furoris sui, et misereatur tui, multiplicetque te sicut juravit patribus tuis, quando audieris vocem Domini Dei tui, custodiens omnia praecepta ejus, quae ego praecipio tibi hodie, ut facias quod placitum est in conspectu Domini Dei tui.

[B. LVI, C. LXII, Cap. XIV.] Filii estote Domini [Col. 0433A] Dei vestri [h. Filii estis vos Domini Dei vestri]: non vos incidetis, nec facietis calvitium super mortuo. Quoniam populus sanctus tu es Domino Deo tuo, et te elegit, ut sis ei in populum peculiarem, de cunctis gentibus quae sunt super terram. [B. LVII, C. LXIII.] Ne comedatis quae immunda sunt [h. Non comedatis omne quod abominatum est]. Hoc est animal quod comedere debetis, bovem, et ovem, et capram, cervum, capream, bubalum, tragelaphum, pygargon, orygem, camelopardalum. Omne animal, quod in duas partes ungulam findit, et ruminat, comedetis. De his autem quae ruminant, et ungulam non findunt, haec [Vulg. tac. haec] comedere non debetis: [Vulg. add. ut] camelum, leporem, choerogrillium; quia ruminant, et non dividunt ungulam, immunda [Col. 0433B] erunt vobis. Sus quoque, quoniam dividit ungulam, et non ruminat, immunda erit. Carnibus eorum non vescemini, et cadavera non tangetis. [C. LXIV.] Haec comedetis ex omnibus quae morantur in aquis. Quae habent pinnulas et squammas, comedite: quae absque pinnulis et squammis sunt, ne comedatis, quia immunda sunt. [C. LXV.] Omnes aves mundas comedite. Immundas ne comedatis: aquilam scilicet, et gryphem, et haliaeetum, ixion, et vulturem ac milvum juxta genus suum: et omne corvini generis, struthionem, ac noctuam, et larum, atque accipitrem juxta genus suum: herodium et cygnum, et ibin, ac mergulum, porphyrionem, et nycticoracem, onocrotalum, et charadrium, singula in genere suo, upupam quoque et vespertilionem. [Col. 0433C] Et omne quod reptat et pennulas habet, immundum erit, nec comedetur. Omne quod mundum est, comedite. Quidquid autem morticinum est, ne vescamini ex eo. Peregrino, qui intra portas tuas est, da ut comedat, aut vende ei [h. aut vende externo]: quia tu populus sanctus Domini Dei tui es. Non coques haedum in lacte matris suae. [B. LVIII, C. LXVI.] Decimam partem separabis de cunctis fructibus tuis, qui nascuntur in terra per annos singulos, et comedes in conspectu Domini Dei tui, in loco quem elegerit, ut in eo nomen illius invocetur, decimam frumenti tui, et vini, et olei, et primogenita de armentis et ovibus tuis: ut discas timere Dominum Deum tuum omni tempore. [C. LXVII.] Cum autem longior fuerit via, et locus quem elegerit Dominus [Col. 0433D] Deus tuus, tibique benedixerit, nec potueris ad eum haec cuncta portare, vendes omnia, et in pretium rediges, portabisque manu tua, et proficisceris ad locum, quem elegerit Dominus Deus tuus: et emes ex eadem pecunia quidquid tibi placuerit, sive ex armentis, sive ex ovibus, vinum quoque et siceram, et omne quod desiderat anima tua: et comedes coram Domino Deo tuo, et epulaberis tu et domus tua; et Levites qui intra portas tuas est: cave ne derelinquas eum, quia [Vulg. qui] non habet aliam partem in possessione tua. (B. LIX.] Anno tertio separabis aliam decimam ex omnibus quae nascuntur tibi [Col. 0434A] eo tempore [h. In fine anni tertii separabis omnem decimam fructuum tuorum ex omnibus quae nascuntur tibi eo anno]: et repones intra januas tuas. Venietque Levites, qui aliam non habet partem nec possessionem tecum, et peregrinus et pupillus ac vidua, qui intra portas tuas sunt, et comedent et saturabuntur: ut benedicat tibi Dominus Deus tuus in cunctis operibus manuum tuarum quae feceris.

[B. LX, C. LXVIII, Cap. XV.] Septimo anno facies remissionem, quae hoc ordine celebrabitur: Cui debetur aliquid ab amico vel proximo ac fratre suo, repetere non poterit, quia annus remissionis est Domini. A peregrino et advena exiges [h. Ab externo autem exiges]: civem et propinquum [h. civem et fratrem] repetendi non [a 1Kb] habebis potestatem. Et omnino [Col. 0434B] indigens et mendicus non erit inter vos: ut benedicat tibi Dominus in terra, quam traditurus est tibi in possessionem. [B. LXI, C. LXIX.] Si tamen audieris vocem Domini Dei tui, et custodieris universa quae jussit, et quae ego hodie praecipio tibi, benedicet tibi, ut pollicitus est. Foenerabis gentibus multis, et ipse a nullo accipies mutuum. Dominaberis nationibus plurimis, et tui nemo dominabitur. [B. LXII, C. LXX.] Si unus de fratribus tuis, qui morantur intra portas civitatis tuae, in terra quam Dominus Deus tuus daturus est tibi, ad paupertatem venerit: non obdurabis cor tuum, nec contrahes manum, sed aperies eam pauperi, et dabis mutuum, quo eum indigere perspexeris. Cave ne forte subrepat tibi impia cogitatio, et dicas in corde tuo: Appropinquat [Col. 0434C] septimus annus remissionis: et avertas oculos tuos a paupere fratre tuo, nolens ei quod postulat mutuum commodare: ne clamet contra te ad Dominum, et fiat tibi in peccatum. Sed dabis ei: nec ages quidpiam callide in ejus necessitatibus sublevandis: ut benedicat tibi Dominus Deus tuus in omn tempore, et in cunctis ad quae manum miseris. Non deerunt pauperes in terra habitationis tuae: idcirco ego praecipio tibi, ut aperias manum fratri tuo egeno et pauperi, qui tecum versantur in terra. [B. LXIII, C. LXXI.] Cum tibi venditus fuerit frater tuus Hebraeus, aut Hebraea, et sex annis servierit tibi, in septimo anno dimittes eum liberum, et quem libertate donaveris, nequaquam vacuum abire patieris: sed dabis viaticum de gregibus, et de area, et torculari [Col. 0434D] tuo, quibus Dominus Deus tuus benedixerit tibi. Memento quod et ipse servieris in terra Aegypti, et liberaverit te Dominus Deus tuus: et idcirco ego nunc praecipio tibi. Sin autem dixerit: Nolo egredi: eo quod diligat te, et domum tuam, et bene sibi apud te esse sentiat: assumes subulam, et perforabis aurem ejus in janua domus tuae, et serviet tibi usque in aeternum. Ancillae quoque similiter facies. Non avertes ab eis oculos tuos, quando dimiseris eos liberos, quoniam juxta mercedem mercenarii per sex annos servivit tibi: ut benedicat tibi Dominus Deus tuus in cunctis operibus, quae agis. [B. LXIV, C. [Col. 0435A] LXXII.] De primogenitis, quae nascuntur in armentis, et ovibus tuis, quidquid sexus est masculini, sanctificabis Domino Deo tuo. Non operaberis in primogenito bovis, et non tondebis primogenita ovium [h. tuarum.] In conspectu Domini Dei tui comedes ea per annos singulos, in loco quem elegerit Dominus, tu et domus tua. Sin autem habuerit maculam, et vel claudum fuerit, vel caecum, aut in aliqua parte deforme vel debile, non immolabitur Domino Deo tuo. Sed intra portas urbis tuae comedes illud: tam mundus quam immundus similiter vescentur eis, quasi caprea et cervo. Hoc solum observabis, ut sanguinem eorum non comedas, sed effundes in terram quasi aquam.

[T. X, B. LXV, C. LXXIII, Cap. XVI.] Observa [Col. 0435B] mensem novarum frugum, et verni primum temporis [h. non habet], ut facias Phase Domino Deo tuo, quoniam in isto mense eduxit te Dominus Deus tuus de Aegypto nocte. Immolabisque Phase Domino Deo tuo de ovibus, et de bobus, in loco quem elegerit Dominus Deus tuus, ut habitet nomen ejus ibi. Non comedes in eo panem fermentatum: Septem diebus comedes absque fermento afflictionis panem, quoniam in pavore egressus es de Aegypto: ut memineris diei egressionis tuae de Aegypto, omnibus diebus vitae tuae. Non apparebit [a 1Kb] fermentum in omnibus terminis tuis septem diebus, et non remanebit de carnibus ejus quod immolatum est vesperi, [b 1Kb] in die primo mane. Non poteris immolare Phase in qualibet urbium tuarum, quas Dominus Deus tuus daturus est [Col. 0435C] tibi; sed in loco, quem elegerit Dominus Deus tuus, ut habitet nomen ejus ibi, immolabis Phase vesperi ad solis occasum, quando egressus es de Aegypto. Et coques, et comedes in loco quem elegerit Dominus Deus tuus, maneque consurgens vades in tabernacula tua. Sex diebus comedes azyma, et in die septimo, quia collecta est Domini Dei tui, non facies opus. [B. LXVI.] Septem hebdomadas numerabis tibi ab ea die qua falcem in segetem miseris. Et celebrabis diem [h. non habet] festum hebdomadarum Domino Deo tuo, oblationem spontaneam manus tuae, quam offeres juxta benedictionem Domini Dei tui, et epulaberis coram Domino Deo tuo, tu, et filius tuus, et filia tua, et servus tuus, et ancilla tua, et Levites qui est intra portas tuas, et advena, ac pupillus [Col. 0435D] et vidua, qui morantur vobiscum: in loco quem elegerit Dominus Deus tuus, ut habitet nomen ejus ibi, et recordaberis quoniam servus fueris in Aegypto: custodiesque ac facies quae praecepta sunt. [B. LXVII.] Solemnitatem quoque tabernaculorum celebrabis per septem dies, quando collegeris de area tua et torculari fruges tuas, et epulaberis in festivitate [Col. 0436A] tua, tu et filius tuus et filia, ex servus tuus et ancilla, Levites quoque et advena, et pupillus ac vidua, qui intra portas tuas sunt. Septem diebus Domino Deo tuo festa celebrabis, in loco quem elegerit Dominus: benedicetque tibi Dominus Deus tuus in cunctis frugibus tuis, et in omni opere manuum tuarum, erisque in laetitia. Tribus vicibus per annum apparebit omne masculinum tuum [Vulg. tac. tuum] in conspectu Domini Dei tui, in loco quem elegerit: in solemnitate azymorum, et in solemnitate hebdomadarum, et in solemnitate tabernaculorum. [B. LXVIII.] Non apparebit ante Dominum vacuus. Sed offeret unusquisque secundum quod habuerit juxta benedictionem Domini Dei sui, quam dederit ei. [B. LXIX, C. LXXIV.] Judices et magistros constitues in [Col. 0436B] omnibus portis tuis, quas Dominus Deus tuus dederit tibi, per singulas tribus tuas, ut judicent populum justo judicio, nec in alteram partem declinent [h. declines]. Non accipies personam, nec munera: quia munera excaecant oculos sapientum, et mutant verba justorum. Juste quod justum est persequeris, ut vivas et possideas terram, quam Dominus Deus tuus dederit tibi. [C. LXXV.] Non plantabis lucum, et [h. non habet] omnem arborem juxta altare Domini Dei tui. Nec facies tibi, atque [Vulg. neque] constitues statuam [h. non plantabis lucum, omnem arborem, juxta altare Domini tui, quod facturus es. Et non constitues tibi statuam]: quae odit Dominus Deus tuus.

[B. LXX, Cap. XVII.] Non immolabis Domino Deo [Col. 0436C] tuo bovem et ovem, in quo est macula, aut quidpiam vitii: quia abominatio est Domino Deo tuo. [B. LXXI, C. LXXVI.] Cum reperti fuerint apud te, intra unam portarum tuarum quas Dominus Deus tuus dabit tibi, vir aut mulier qui faciant malum in conspectu Domini Dei tui, et transgrediantur pactum illius, ut vadant et serviant diis alienis, et adorent eos, solem et lunam, et omnem militiam coeli [h. solem et lunam, aut omnem militiam coeli], quae non praecepi, et hoc tibi fuerit nuntiatum, audiensque inquisieris diligenter, et verum esse repereris, et abominatio facta est in Israel: educes virum ac mulierem, qui rem sceleratissimam perpetrarunt, ad portas civitatis tuae, et lapidibus obruentur. [B. LXXII.] In ore duorum aut trium testium peribit qui interficietur. [Col. 0436D] Nemo occidatur, uno contra se dicente testimonium. Manus testium prima interficiet cum, et manus reliqui populi extrema mittetur, ut auferas malum de medio tui. [B. LXXII, C. LXXVII.] Si difficile et ambiguum apud te judicium esse perspexeris inter sanguinem et sanguinem, causam et causam, lepram et [c 1Kb] lepram, et judicium intra portas tuas [Col. 0437A] videris verba variari: surge, et ascende ad locum, quem elegerit Dominus Deus tuus. Veniesque ad sacerdotes Levitici generis, et ad judicem qui fuerit in illo tempore: quaeresque ab eis, qui indicabunt tibi judicii veritatem. Et facies quodcumque dixerint, qui praesunt loco quem elegerit Dominus, et docuerint te. Juxta legem ejus sequeris sententiam eorum. Nec declinabis ad dexteram neque ad sinistram. [B. LXXIV, C. LXXVIII.] Qui autem superbierit, nolens obedire sacerdotis imperio, qui eo tempore ministrat Domino Deo tuo, et decreto judicis [h. judici], morietur homo ille, et auferes malum de Israel: cunctusque populus audiens timebit, ut nullus deinceps intumescat superbia. [B. LXXV, C. LXXIX.] Cum ingressus fueris [Col. 0437B] terram, quam Dominus Deus tuus dabit tibi, et possederis eam, habitaverisque in illa, et dixeris: Constituam super me regem, sicut habent omnes per circuitum nationes: eum constitues, quem Dominus Deus tuus elegerit de numero [h. de medio] fratrum tuorum. Non poteris alterius gentis hominem regem facere, qui non sit frater tuus. Cumque fuerit constitutus, non multiplicabit sibi equos, nec reducet populum in Aegyptum, equitatus numero sublevatus, praesertim cum Dominus praeceperit vobis, et nequaquam amplius per eamdem viam revertamini. Non habebit uxores plurimas, quae illiciant animum ejus, neque argenti et auri immensa pondera. Postquam autem sederit in solio regni sui, describet sibi Deuteronomium legis hujus in volumine, accipiens [Col. 0437C] exemplar a sacerdotibus Leviticae tribus, et habebit secum, legetque illud omnibus diebus vitae suae, ut discat timere Dominum Deum suum, et custodire verba et caeremonias ejus, quae lege praecepta sunt. Nec elevetur cor ejus in superbiam super fratres suos, neque declinet [h. a praecepto [a 1Kb] legis] in partem dexteram vel sinistram, ut longo tempore regnet ipse, et filii ejus, super Israel.

[B. LXXVI, Cap. XVIII.] Non habebunt sacerdotes et [h. non habet] Levitae, et omnes qui de eadem tribu sunt, partem et haereditatem cum reliquo [h. non habet] Israel, quia sacrificia Domini et oblationes ejus [h. haereditatem ejus] comedent, et nihil aliud accipient de possessione fratrum suorum: Dominus enim ipse est haereditas eorum, sicut locutus [Col. 0437D] est illis. [C. LXXX.] Hoc erit judicium sacerdotum a populo et ab his qui offerunt victimas: sive bovem, sive ovem immolaverint, dabunt sacerdoti armum [b 10Kb] ac ventriculum [h. armum, et maxillam, ac ventriculum]: primitias frumenti, vini, et olei, et lanarum partem ex ovium tonsione: ipsum enim elegit Dominus Deus tuus de cunctis tribubus tuis, ut stet, et ministret nomini Domini ipse, et [Col. 0438A] filii ejus in sempiternum. [T. XI, B. LXXVII.] Si exierit Levites ex una urbium tuarum ex omni Israel in qua habitat, et voluerit venire, desiderans locum quem elegerit Dominus, ministrabit in nomine Domini Dei sui, sicut omnes fratres ejus Levitae, qui stabunt eo tempore coram Domino. Partem ciborum eamdem accipiet, quam et caeteri: excepto eo, quod in urbe sua ex paterna ei successione debetur. [B. LXXVIII, C. LXXXI.] Quando ingressus fueris terram, quam Dominus Deus tuus dabit tibi, cave ne imitari velis abominationes illarum gentium. Nec inveniatur in te qui lustret filium suum, aut filiam, ducens per ignem: aut qui hariolos sciscitetur, et observet somnia atque auguria, nec sit maleficus, nec incantator, nec qui pythones consulat, neque [Col. 0438B] divinos [Vulg. divinus, aut], et quaerat a mortuis veritatem. Omnia enim haec abominatur Dominus, et propter istius modi scelera delebit eos in introitu tuo. Perfectus eris; et absque macula cum Domino Deo tuo [h. Absque macula eris cum Domino Deo tuo]. Gentes istae, quarum possidebis [Vulg. possidebitis] terram, augures et divinos audiunt: tu autem a Domino Deo tuo aliter institutus es. [C. LXXXII.] Prophetam de gente tua et de fratribus tuis sicut me [h. De medio tui de fratribus tuis similem mei], suscitabit tibi Dominus Deus tuus: ipsum audies, ut petisti a Domino Deo tuo in Horeb, quando concio congregata est, atque dixisti: Ultra non audiam vocem Domini Dei mei, et ignem hunc maximum amplius non videbo, ne moriar. Et ait [Col. 0438C] Dominus mihi: Bene omnia sunt locuti. [B. LXXIX.] Prophetam suscitabo eis de medio fratrum suorum similem tui, et ponam verba mea in ore ejus, loqueturque ad eos omnia quae praecepero illi. Qui autem verba ejus, quae loquetur in nomine meo, audire noluerit, ego ultor exsistam. [C. LXXXIII.] Propheta autem, qui arrogantia depravatus voluerit loqui in nomine meo, quae ego non praecepi illi, ut diceret, aut ex nomine alienorum deorum, interficietur [h. Propheta autem qui superbia locutus fuerit in nomine meo, quae ego non praecepi illi ut diceret aut ex nomine alienorum locutus fuerit, morietur]. [B. LXXX.] Quod si tacita cogitatione responderis: Quo modo possum intelligere verbum, quod non est locutus Dominus? hoc habebis signum: [Col. 0438D] Quod in nomine Domini propheta ille praedixerit, et non evenerit: hoc Dominus non est locutus, sed per tumorem animi sui propheta confinxit: et idcirco non timebis eum [h. non timebis de eo].

[B. LXXXI, Cap. XIX.] Cum disperdiderit Dominus Deus tuus gentes, quarum tibi traditurus est terram, et possederis eam, habitaverisque in urbibus earum [Vulg. ejus] et in aedibus: tres civitates separabis [Col. 0439A] tibi in medio terrae, quam Dominus Deus tuus dabit tibi in possessionem, sternens diligenter viam [h. parans tibi viam], et in tres aequaliter partes totam terrae tuae provinciam divides: ut habeat e vicino qui propter homicidium profugus est quo possit evadere. [C. LXXXIV.] Haec erit lex homicidae fugientis, cujus vita servanda est: Qui percusserit proximum suum nesciens, et qui heri et nudiustertius nullum contra eum odium habuisse comprobatur: sed abiisse simpliciter cum eo in silvam ad ligna caedenda, et in succisione lignorum securis fugerit manu, ferrumque lapsum de manubrio amicum ejus percusserit, et occiderit: hic ad unam supradictarum urbium confugiet, et vivet: ne forsitan proximus ejus, cujus effusus est sanguis, dolore stimulatus, persequatur, [Col. 0439B] et apprehendat eum, si longior via fuerit, et percutiat animam ejus, qui non est reus mortis: quia nullum contra eum, qui occisus est, odium prius habuisse monstratur. Idcirco praecipio tibi ut tres civitates aequalis inter se spatii dividas. Cum autem [h. Si autem] dilataverit Dominus Deus tuus termiminos tuos, sicut juravit patribus tuis, et dederit tibi cunctam terram, quam eis pollicitus est (si tamen custodieris mandata ejus, et feceris quae hodie praecipio tibi, ut diligas Dominum Deum tuum, et ambules in viis ejus omni tempore), addes tibi tres alias civitates, et supradictarum trium urbium numerum duplicabis, ut non effundatur sanguis innoxius in medio terrae, quam Dominus Deus tuus dabit tibi possidendam, ne sis sanguinis reus. Si quis autem [Col. 0439C] odio habens proximum suum, insidiatus fuerit vitae ejus, surgensque percusserit illum, et mortuus fuerit, fugeritque ad unam de supradictis urbibus, mittent seniores civitatis illius, et arripient eum de loco effugii, tradentque in manu proximi, cujus sanguis effusus est, et morietur. Nec misereberis ejus, et auferes innoxium sanguinem de Israel, ut bene sit tibi. [B. LXXXII, C. LXXXIII.] Non assumes et transferes terminos proximi tui, quos fixerunt priores in possessione tua, quam Dominus Deus tuus dabit tibi in terra, quam acceperis possidendam. [B. LXXXVI, C. LXXXVI.] Non stabit testis unus contra aliquem, quidquid illud peccati et facinoris fuerit: sed in ore duorum aut trium testium stabit omne verbum. Si steterit testis mendax contra hominem, [Col. 0439D] accusans eum praevaricationis, stabunt ambo, quorum causa est, ante Dominum in conspectu sacerdotum et judicum qui fuerint in diebus illis. Cumque diligentissime perscrutantes, invenerint falsum testem dixisse contra fratrem suum mendacium: reddent ei [h. facient ei] sicut fratri suo facere cogitavit, et auferes malum de medio tui, ut audientes caeteri timorem habeant, et nequaquam talia audeant facere. [B. LXXXIV, C. LXXXVII.] Et non misereberis ejus, sed animam pro anima, oculum pro oculo, dentem pro dente, manum pro manu, pedem pro pede exiges.

[T. XII, C. LXXXVIII, Cap. XX.] Si exieris ad bellum contra hostes tuos, et videris equitatum et currus, et majorem quam tu habes, adversarii exercitus [Col. 0440A] multitudinem, non timebis eos: quia Dominus Deus tuus tecum est, qui eduxit te de terra Aegypti. Appropinquante autem jam praelio, stabit sacerdos ante aciem, et sic loquetur ad populum: Audi, Israel, vos hodie contra inimicos vestros pugnam committitis, non pertimescat cor vestrum, nolite metuere, nolite cedere, nec formidetis eos: quia Dominus Deus vester in medio vestri est, et pro vobis contra adversarios dimicabit, ut eruat vos de periculo. Duces quoque per singulas turmas, audiente exercitu, proclamabunt: Quis est homo qui aedificavit domum novam, et non dedicavit eam? vadat et revertatur in domum suam, ne forte moriatur in bello, et alius dedicet illam. Quis est homo qui plantavit vineam, et necdum eam fecit esse communem, de qua vesci [Col. 0440B] omnibus liceat? vadat, et revertatur in domum suam, ne forte moriatur in bello, et alius homo ejus fungatur officio. Quis est homo qui despondit uxorem, et non accepit eam? vadat et revertatur in domum suam, ne forte moriatur in bello, et alius homo accipiat eam. His dictis addent reliqua, et loquentur ad populum: Quis est homo formidolosus et corde pavido? vadat et revertatur in domum suam, ne pavere faciat corda fratrum suorum, sicut ipse timore perterritus est. Cumque siluerint duces exercitus, et finem loquendi fecerit, unusquisque suos ad bellandum cuneos praeparabit [h. Et finem loquendi fecerint, constituent principes exercituum in capite populi]. [C. LXXXIX.] Si quando accesseris ad expugnandam civitatem, offeres ei primum pacem. [Col. 0440C] Si receperit et aperuerit tibi portas, cunctus populus, qui in ea est, salvabitur, et serviet tibi sub tributo. Sin autem foedus inire noluerint, et receperint [h. fecerint] contra te bellum, oppugnabis eam. Cumque tradiderit Dominus Deus tuus illam, in manu tua, percuties omne quod in ea generis masculini est, in ore gladii, absque mulieribus et infantibus, jumentis et caeteris quae in civitate sunt. Omnem praedam exercitui divides, et comedes de spoliis hostium tuorum, quae Dominus Deus tuus dederit tibi. Sic facies cunctis civitatibus, quae a te procul valde sunt, et non sunt de his urbibus, quas in possessionem accepturus es. De his autem civitatibus, quae dabuntur tibi, nullum omnino permittes vivere, sed interficies in ore gladii, Hetthaeum videlicet et Amorrhaeum, [Col. 0440D] et Chananaeum, Pherezaeum, et Evaeum, et Jebusaeum, sicut praecepit tibi Dominus Deus tuus: ne forte doceant vos facere cunctas abominationes, quas ipsi operati sunt diis suis, et peccetis in Dominum Deum vestrum. [B. LXXXVI, C. XC.] Quando obsederis civitatem multo tempore, et munitionibus circumdederis ut expugnes eam, non succides arbores de quibus vesci potest, nec securibus per circuitum debes vastare regionem: quoniam lignum est, et non homo, nec potest bellantium contra te augere numerum. Si qua autem ligna non sunt pomifera, sed agrestia, et in caeteros apta usus, succide [h. nec potest se ostendere ante faciem tuam. Ligna autem quae non sunt pomifera, succide], et [Col. 0441A] instrue machinas, donec capias civitatem, quae contra te dimicat.

[B. LXXXVIII, C. XCI, Cap. XXI.] Quando inventum fuerit in terra, quam Dominus Deus tuus daturus est tibi, hominis cadaver occisi, et ignorabitur caedis reus, egredientur majores natu, et judices tui, et metientur a loco cadaveris singularum per circuitum spatia civitatum, et quam viciniorem caeteris esse perspexerint, seniores civitatis ejus tollent vitulam de armento, quae non traxit jugum, nec terram scidit vomere [h. nec in ea aliquando operatum fuit], et ducent eam ad vallem asperam atque saxosam [h. non habet, atque saxosam], quae numquam arata est, nec sementem recepit, et [a 2Kb] caedent in ea cervices vitulae [h. et praecipitabunt in torrente]: accedentque [Col. 0441B] sacerdotes filii Levi (quos elegit [Vulg. elegerit] Dominus Deus tuus ut ministrent ei et benedicant in nomine ejus, et ad verbum eorum, omne negotium, et quidquid mundum, vel immundum est, judicetur). Et [b 1Kb] omnes majores natu civitatis illius ad interfectum, lavabuntque manus suas super vitulam, quae in valle percussa est [h. quae praecipitata est], et dicent: Manus nostrae non effuderunt hunc sanguinem, nec oculi viderunt. Propitius esto populo tuo Israel, quem redemisti, Domine, et non reputes sanguinem innocentem in medio populi tui Israel. Et auferetur ab eis reatus sanguinis: tu autem alienus eris ab innocentis cruore, qui fusus est, cum feceris quod praecepit Dominus [h. quod rectum est in oculis Domini]. [B. LXXXVIII, C. XCII.] Si egressus [Col. 0441C] fueris ad pugnam contra inimicos tuos, et tradiderit eos Dominus Deus tuus in manu tua, captivosque duxeris, et videris in numero captivorum mulierem pulchram, et adamaveris eam, voluerisque habere uxorem, introduces eam in domum tuam: quae radet caesariem, et circumcidet ungues, et deponet vestem, in qua capta est: sedensque in domo tua, flebit patrem et matrem suam uno mense, et postea intrabis ad eam, dormiesque cum illa, et erit uxor tua. Si autem postea non sederit in animo tuo, dimittes eam liberam, nec vendere poteris pecunia, nec opprimere per potentiam: quia humiliasti eam [h. quia [Col. 0442A] afflixisti eam]. [B. LXXXIX, C. XCIII.] Si habuerit homo uxores duas, unam dilectam, et alteram odiosam, genuerintque ex eo liberos, et fuerit filius odiosae primogenitus, volueritque substantiam inter filios suos dividere: non poterit filium dilectae facere primogenitum, et praeferre filio odiosae, sed filium odiosae agnoscet primogenitum, dabitque ei de his quae habuerit, cuncta duplicia: iste est enim principium liberorum ejus, et huic debentur primogenita. [B. XC, C. XCIV.] Si genuerit homo filium contumacem et protervum, qui non audiat patris ac matris imperium, et coercitus obedire contempserit: apprehendent eum, et educent ad seniores civitatis illius, et ad portam judicii [h. et ad portam loci], dicentque ad eos: Filius noster iste protervus et contumax [Col. 0442B] est, monita nostra audire contemnit, comessationibus vacat, et luxuriae atque conviviis: lapidibus eum obruet populus civitatis, et morietur, ut auferatis malum de medio vestri, et universus Israel audiens pertimescat. [B. XCI, C. XCV.] Quando peccaverit homo quod morte plectendum est, et adjudicatus morti appensus fuerit in patibulo: non permanebit cadaver ejus in ligno, sed in eadem die sepelietur: quia [c 23Kb] maledictus a Deo est qui pendet in ligno, et nequaquam contaminabis terram tuam, quam Dominus Deus tuus dederit tibi in possessionem.

[B. XCII, C. XCVI, Cap. XXIII.] Non videbis bovem fratris tui, aut ovem errantem, et praeteribis: sed reduces fratri tuo, etiam si non est propinquus tuus, frater, nec nosti eum: duces in domum tuam, [Col. 0442C] et erunt apud te quamdiu quaerat ea frater tuus, et recipiat. Similiter facies de asino, et de vestimento, et de omni re fratris tui, quae perierit: si inveneris eam, ne negligas quasi alienam. [B. XCIII, C. XCVII.] Si videris asinum fratris tui aut bovem cecidisse in via, non despicies, sed sublevabis cum eo, Non induetur mulier veste virili, nec vir utetur veste feminea: abominabilis enim apud Deum est qui facit haec. [B. XCIV, C. XCVIII.] Si ambulans per viam, in arbore vel in terra nidum avis inveneris, et matrem pullis vel ovis desuper incubantem, non tenebis eam cum filiis: sed abire patieris, captos tenens [Col. 0443A] filios, ut bene sit tibi et longo vivas tempore. [B. XCV, C. XCIX.] Cum aedificaveris domum novam, facies murum tecti per circuitum: ne effundatur sanguis in domo tua, et sis reus labente alio et in praeceps ruente. [B. XCVI.] Non seres vineam tuam altero semine: ne et sementis quam sevisti, et quae nascuntur ex vinea, pariter sanctificentur. [B. XCVII, C. C.] Non arabis in bove simul et asino. [B. XCVIII.] Non indueris vestimento, quod ex lana linoque contextum est. [B. XCIX, C. CI.] Funiculos in fimbriis facies [h. fimbrias facies] per quatuor angulos pallii tui, quo operieris. Si duxerit vir uxorem, et postea eam odio habuerit, quaesieritque occasiones quibus dimittat eam, objiciens ei nomen pessimum, et dixerit: Uxorem hanc accepi, et ingressus [Col. 0443B] ad eam non inveni virginem: tollent eam pater et mater ejus, et ferent secum signa virginitatis [Vulg. in porta] ejus ad seniores urbis qui intra portas sunt: et dicet pater: Filiam meam dedi huic uxorem: quam quia odit, imponit ei nomen pessimum, ut dicat: Non inveni filiam tuam virginem, et ecce haec sunt signa virginitatis filiae meae. Expandent vestimentum coram senioribus civitatis: apprehendentque senes urbis illius virum, et verberabunt illum, condemnantes eum insuper centum siclis argenti [h. centum argenteis], quos dabit patri puellae: quoniam diffamavit nomen pessimum super virginem Israel: habebitque eam uxorem, et non poterit dimittere eam omni tempore vitae suae. Quod si verum est quod objicit, et non est in puella inventa virginitas: [Col. 0443C] ejicient eam extra fores domus patris sui, et lapidibus obruent viri civitatis ejus, et morietur: quoniam fecit nefas in Israel, ut fornicaretur in domo patris sui: et auferes malum de medio tui. [B. C. C. CII.] Si dormierit vir cum uxore alterius, uterque morietur, id est, adulter et adultera, et auferes malum de Israel. [C. CIII.] Si puellam virginem desponderit vir, et invenerit eam aliquis in civitate, et concubuerit cum illa, educes utrumque ad portam civitatis illius, et lapidibus obruentur: puella, quia non clamavit, cum esset in civitate: vir, quia humiliavit [h. Afflixit] uxorem proximi sui. Et auferes malum de medio tui. [C. CIV.] Sin autem in agro repererit vir puellam, quae desponsata est; et apprehendens concubuerit cum illa, ipse morietur solus: puella nihil [Col. 0443D] patietur, nec est rea mortis: quoniam sicut latro consurgit contra fratrem suum, et occidit animam ejus: ita et puella perpessa est. Sola erat in agro: clamavit, et nullus affuit qui liberaret eam. [B. CI, C. CV.] Si invenerit vir puellam virginem, quae non habet sponsum, et apprehendens concubuerit cum ea, et res ad judicium venerit: dabit qui dormivit cum ea, patri puellae quinquaginta siclos argenti [h. argenteos], et habebit eam uxorem, quia humiliavit [h. afflixit] illam: non poterit dimittere eam cunctis diebus vitae suae. [B. CII, C. CVI.] Non accipiet homo uxorem patris sui, nec revelabit operimentum ejus [h. ejus, id est patris].

[B. CIII, C. CVII, Cap. XXIII.] Non intrabit eunuchus, [Col. 0444A] attritis vel amputatis testiculis, et abscisso veretro, ecclesiam Domini. [C. CVIII.] Non ingredietur mamzer, hoc est, de scorto natus [h. non habet de scorto natus], in ecclesiam Domini, usque ad decimam generationem. Ammonites et Moabites etiam post decimam generationem non intrabunt ecclesiam Domini in aeternum: quia noluerunt vobis occurrere cum pane et aqua in via quando egressi estis de Aegypto, quia conduxerunt contra te Balaam filium Behor de Mesopotamia Syriae [h. filium Behor de Phetor, quae est in Mesopotamia Syriae], ut malediceret tibi: et noluit Dominus Deus tuus audire Balaam, vertitque maledictionem ejus in benedictionem tuam, eo quod diligeret te. Non facies cum eis pacem, nec quaeres eis bona cunctis diebus vitae tuae [Col. 0444B] in sempiternum. [C. CIX.] Non abominaberis Idumaeum, quia frater tuus est: nec Aegyptium, quia advena fuisti in terra ejus. Qui nati fuerint ex eis, tertia generatione intrabunt in ecclesiam Domini. Quando egressus fueris adversus hostes tuos in pugnam, custodies te ab omni re mala. [T. XIII, B. CIV, C. CX.] Si fuerit inter vos homo, qui nocturno pollutus sit somnio, egredietur extra castra, et non revertetur, priusquam ad vesperum lavetur aqua, et post solis occasum regredietur in castra. Habebis locum extra castra, ad quem egrediaris ad requisita naturae, gerens paxillum in balteo. Cumque sederis, fodies per circuitum, et egesta humo operies, quo revelatus es (Dominus enim Deus tuus ambulat in medio castrorum tuorum [Col. 0444C] [Vulg. tac. tuorum], ut eruat te, et tradat tibi inimicos tuos), ut [Vulg. et] sint castra tua sancta, et nihil in eis appareat foeditatis, nec [Vulg. ne] derelinquat te. [B. CV, C. XI.] Non trades servum Domino suo, qui ad te confugerit. Habitabit tecum in loco qui ei placuerit, et in una urbium tuarum requiescet: nec [Vulg. ne] contristes eum. [B. CVI, C. CXII.] Non erit meretrix de filiabus Israel, neque scortator de filiis Israel. [B. CVII, C. CXIII.] Non offeres mercedem prostibuli, nec pretium canis, in domum Domini Dei tui, quidquid illud est quod voveris: quia abominatio est utrumque apud Dominum Deum tuum. [B. CVIII, C. CXIV.] Non foenerabis fratri tuo ad usuram pecuniam, nec fruges, nec quamlibet aliam rem; sed alieno. Fratri autem tuo [Col. 0444D] absque usura, id quod indiget, commodabis: ut benedicat tibi Dominus Deus tuus in omni opere tuo in terra, quam ingrederis [Vulg. ad quam ingredieris] possidendam. [B. CIX, C. CXV.] Cum voveris votum Domino Deo tuo, non retardabis reddere: quia requiret illud Dominus Deus tuus [h. Dominus Deus tuus a te]. Et si moratus fueris, reputabitur tibi in peccatum. Si nolueris polliceri, absque peccato eris. Quod autem semel egressum est de labiis tuis, observabis et facies sicut promisisti Domino Deo tuo, et propria voluntate et ore tuo locutus es. [C. CXVI.] Ingressus vineam proximi tui, comede uvas quantum tibi placuerit: foras autem ne efferas tecum. [B. CX, C. CXVII.] Si intraveris in segetem [Col. 0445A] amici tui, franges spicas, et manu conteres: falce autem non metes.

[B. CXI, C. CXVIII, Cap. XIV.] Si acceperit homo uxorem, et habuerit eam, et non invenerit gratiam ante oculos ejus propter aliquam foeditatem: scribet libellum repudii, et dabit in manu illius, et dimittet eam de domo sua. Cumque egressa alterum maritum duxerit, et ille quoque oderit eam, dederitque ei libellum repudii, et dimiserit de domo sua, vel certe mortuus fuerit, non poterit prior maritus recipere eam in uxorem: quia polluta est et abominabilis facta est coram Domino: ne peccare facias terram tuam, quam Dominus Deus tibi tradiderit possidendam. [B. CXII, C. XIX]. Cum acceperit homo nuper uxorem, non procedet ad bellum, nec ei [Col. 0445B] quidpiam necessitatis injungetur publicae, sed vacabit absque culpa [a 1Kb] domi suae, ut uno anno laetetur cum uxore sua. [B. CXIII, C. CXX.] Non accipies loco pignoris inferiorem et superiorem molam; quia animam suam apposuit [Vulg. posuit] tibi. [B. CXIV, C. CXXI.] Si deprehensus fuerit homo sollicitans fratrem suum de filiis Israel, et vendito eo, acceperit pretium, interficietur, et auferes malum de medio tui. [B. CXV.] Observa diligenter ne incurras plagam leprae, sed facies quaecumque docuerint te sacerdotes Levitici generis, juxta id quod praecepi eis, et imple sollicite. [B. CXVI, C. CXXII.] Mementote quae fecerit Dominus Deus vester Mariae in via cum egrederemini de Aegypto. [B. CXVII, C. CXXIII.] Cum repetes a proximo tuo rem aliquam, [Col. 0445C] quam debet tibi, non ingredieris domum ejus ut pignus auferas; sed stabis foris, et ille tibi proferet quod habuerit. [C. CXXIV.] Si autem pauper est, non pernoctabit apud te pignus [h. pignus ejus], sed statim reddes ei ante solis occasum; ut dormiens in vestimento suo, benedicat tibi, et habeas justitiam coram Domino Deo tuo. [B. CXVIII.] Non negabis [h. Non calumnieris] mercedem indigentis, et pauperis fratris tui, sive advenae, qui tecum moratur in terra, et intra portas tuas est; sed eadem die reddes ei pretium laboris sui ante solis occasum, quia pauper est, et ex eo sustentant animam suam; ne clamet contra te ad Dominum, et reputetur tibi in peccatum. [B. CXIX, C. CXXV.] Non occidentur patres pro filiis, nec filii pro patribus, [Col. 0445D] sed unusquisque pro peccato suo morietur. [B. CXX, C. CXXVI.] Non pervertes judicium advenae et pupilli. Nec auferes pignoris loco viduae vestimentum. [C. CXXVII.] Memento quod servieris in Aegypto, et eruerit te Dominus Deus tuus inde. [C. CXXVIII.] Idcirco praecipio tibi ut facias hanc rem. [B. CXXI.] Quando messueris segetem in agro tuo, et oblitus manipulum reliqueris, non reverteris ut tollas illum; sed advenam, et pupillum, et viduam [Col. 0446A] auferre patieris, ut benedicat tibi Dominus Deus tuus in omni opere manuum tuarum. [B. CXXII, C. CXXIX.] Si fruges colliges olivarum, quidquid remanserit in arboribus, non reverteris ut colligas; sed relinques advenae, pupillo, ac viduae. [C. CXXX.] Si vindemiaveris vineam tuam, non colliges remanentes racemos, sed cedent in usus advenae, pupilli, ac viduae. Memento quod et tu servieris in Aegypto, et idcirco praecipio tibi ut facias hanc rem.

[B. CXXIII, C. CXXXI, Cap. XXV.] Si fuerit causa inter aliquos, et interpellaverint judices: quem justum esse perspexerint, illi justitiae palmam dabunt: quem impium, condemnabunt impietatis. Sin autem eum qui peccavit dignum viderint plagis, prosternent et coram se facient verberari. Pro mensura [Col. 0446B] peccati erit et plagarum modus; ita dumtaxat, ut quadragenarium numerum non excedant: ne foede laceratus ante oculos tuos abeat frater tuus [h. ante oculos tuos sit frater tuus]. [B. CXXIV, C. CXXXII.] Non ligabis os bovis terentis in area fruges tuas. [B. CXXV, C. CXXXIII.] Quando habitaverint fratres simul, et unus ex eis absque liberis mortuus fuerit, uxor defuncti non nubet alteri, sed accipiet eam frater ejus, et suscitabit semen fratris sui; et primogenitum ex ea filium nomine illius appellabit, ut non deleatur nomen ejus Israel. [C. CXXXIV.] Sin autem noluerit accipere uxorem fratris sui, quae ei lege debetur, perget mulier ad portam civitatis, et interpellabit majores natu, dicetque: Non vult frater viri mei suscitare nomen fratris sui in Israel: nec me in [Col. 0446C] conjugem sumere. Statimque accersiri eum facient, et interrogabunt. Si responderit: Nolo eam uxorem accipere: accedet mulier [h. cognata ejus] ad eum coram senioribus, et tollet calceamentum de pede ejus, spuetque in faciem illius, et dicet: Sic fiet homini, qui non aedificat domum fratris sui. Et vocabitur nomen illius in Israel, Domus discalceati. [B. CXXVI, C. CXXXV.] Si habuerint inter se jurgium viri [Vulg. add. duo], et unus contra alterum rixari coeperit, volensque uxor alterius eruere virum suum de manu fortioris [h. percutientis], miseritque manum, et apprehenderit verenda ejus: abscides manum illius, nec flecteris super eam ulla misericordia. [B. CXXVII, C. CXXXVI.] Non habebis in sacculo diversa pondera, majus et minus: nec erit in domo [Col. 0446D] tua modius major et minor. Pondus habebis justum et verum, et modius aequalis et verus erit tibi; ut multo vivas tempore super terram, quam Dominus Deus tuus dederit tibi. Abominatur enim Dominus eum [h. Dominus Deus tuus eum] qui facit haec, et aversatur omnem injustitiam. [B. CXXVIII, C. CXLVII.] Memento quae fecerit tibi Amalec in via quando egrediebaris ex Aegypto: quomodo occurrerit tibi; et extremos agminis tui, qui lassi residebant, [Col. 0447A] ceciderit, quando tu eras fame et labore confectus, et non timuerit Deum. [T. XIV.] Cum ergo Dominus Deus tuus dederit tibi requiem, et subjecerit cunctas per circuitum nationes, in terra, quam tibi pollicitus est: delebis nomen [h. memoriam] ejus sub coelo. Cave ne obliviscaris.

[B. CXXIX, C. CXXXVIII, Cap. XXVI.] Cumque intraveris terram, quam Dominus Deus tuus tibi daturus est possidendam, et obtinueris eam, atque habitaveris in illa: tolles de cunctis frugibus tuis primitias, et pones in cartallo, pergesque ad locum, quem Dominus Deus tuus elegerit, ut ibi invocetur nomen ejus: accedesque ad sacerdotem, qui fuerit in diebus illis, et dices ad eum: Profiteor hodie coram Domino Deo tuo, quod ingressus sim terram, [Col. 0447B] pro qua juravit patribus nostris, ut daret eam nobis. Suscipiensque sacerdos cartallum de manu tua, ponet ante altare Domini Dei tui; et loqueris in conspectu Domini Dei tui: Syrus persequebatur patrem meum, qui descendit in Aegyptum, et ibi peregrinatus est in paucissimo numero: crevitque in gentem magnam et robustam et infinitae multitudinis. Afflixeruntque nos Aegyptii, et persecuti sunt imponentes onera gravissima, et clamavimus ad Dominum Deum patrum nostrorum: qui exaudivit nos, et respexit humilitatem nostram, et laborem, atque angustiam; et eduxit nos de Aegypto in manu forti, et brachio extento, in ingenti pavore, in signis atque portentis; et introduxit ad locum istum et tradidit nobis terram hanc lacte et melle manantem. Et idcirco [Col. 0447C] nunc offero primitias frugum terrae, quam Dominus dedit mihi. Et dimittes eas in conspectu Domini Dei tui; et adorato Domino Deo tuo, epulaberis in omnibus bonis, quae Dominus Deus tuus dederit tibi, et domui tuae, tu et Levites, et advena qui tecum est. Quando compleveris decimam cunctarum frugum tuarum, anno decimarum tertio, dabis Levitae, et advenae, et pupillo et viduae, ut comedant intra portas tuas, et saturentur: loquerisque in conspectu Domini Dei tui: Abstuli quod sanctificatum est de domo mea, et dedi illud Levitae et advenae, pupillo ac viduae, sicut jussisti mihi; non praeterivi mandata tua, nec sum oblitus imperii [Vulg. add. tui]. Non comedi ex his in luctu meo, nec separavi ea in qualibet immunditia, nec expendi ex his quidquam [Col. 0447D] in re funebri. Obedivi voci Domini Dei mei, et feci omnia sicut praecepisti mihi. Respice de sanctuario tuo, et de excelso coelorum habitaculo, et benedic populo tuo Israel, et terrae quam dedisti nobis, sicut jurasti patribus nostris, terrae lacte et melle mananti. Hodie Dominus Deus tuus praecepit tibi, ut facias mandata haec atque judicia; et custodias et impleas ex toto corde tuo, et ex tota anima tua. [B. CXXX.] Dominum elegisti hodie, ut sit tibi Deus, et ambules in viis ejus, et custodias caeremonias illius, et mandata atque judicia, et obedias ejus imperio. Et Dominus elegit te hodie, ut sis ei populus pecularis, sicut locutus est tibi, et custodias omnia [Col. 0448A] praecepta ejus; et faciat te excelsiorem cunctis gentibus quas creavit in laudem et nomen, et gloriam suam [h. non habet]; et ut sis populus sanctus Domini Dei tui, sicut locutus est. Praecepit autem Moses et seniores Israel populo, dicentes; Custodite omne mandatum quod praecipio vobis hodie.

[T. XV, B. CXXXI, Cap. XXVII.] Cumque transieritis Jordanem in terram, quam Dominus Deus tuus dabit tibi, eriges ingentes lapides, et calce laevigabis eos, ut possis in eis scribere omnia verba legis hujus [h. Et scribes super eos omnia verba legis hujus], Jordane transmisso: ut introeas terram, quam Dominus Deus tuus dabit tibi, terram lacte et melle manantem, sicut juravit patribus tuis. Quando ergo transieritis Jordanem, erigite lapides, quos ego hodie [Col. 0448B] praecipio vobis, in monte Hebal, et laevigabis eos calce, et aedificabis ibi altare Domino Deo tuo, de lapidibus quos ferrum non tetigit, et de saxis informibus et impolitis, et offeres super eo holocausta Domino Deo tuo, et immolabis hostias pacificas, comedesque ibi, et epulaberis coram Domino Deo tuo. Et scribes super lapides omnia verba legis hujus plane et lucide. [C. CXXXIX.] Dixeruntque Moses et sacerdotes Levitici generis ad omnem Israelem: Attende, et audi, Israel: hodie factus es populus Domini Dei tui: audies vocem ejus et facies mandata atque justitias, quas ego praecipio tibi hodie [Vulg. tac. hodie]. [C. CXL.] Praecepitque Moses populo in die illo, dicens: Hi stabunt ad benedicendum populo super montem Garizim, Jordane [Col. 0448C] transmisso: Simeon, Levi, Judas, Issachar, Joseph, et Benjamin. Et e regione isti stabunt ad maledicendum in monte Hebal: Ruben, Gad, et Aser, Zabulon, Dan, et Nephthali. [C. CXLI.] Et pronuntiabunt Levitae, dicentque ad omnes viros Israel excelsa voce: [B. CXXXII.] Maledictus homo qui facit sculptile et conflatile, abominationem Domini, opus manuum artificum, ponetque illud in abscondito. Et respondebit omnis populus, et dicet: Amen. Maledictus qui non honorificat patrem suum, et matrem. Et dicet omnis populus: Amen. Maledictus qui transfert terminos proximi sui. Et dicet omnis populus: Amen. Maledictus qui errare facit caecum in itinere. Et dicet omnis populus: Amen. Maledictus qui pervertit judicium advenae, pupilli et viduae. [Col. 0448D] Et dicet omnis populus: Amen. Maledictus qui dormit cum uxore patris sui, et revelat operimentum lectuli ejus. Et dicet omnis populus: Amen. Maledictus qui dormit cum omni jumento. Et dicet omnis populus: Amen. Maledictus qui dormit cum sorore sua, filia patris sui, vel matris suae. Et dicet omnis populus: Amen. Maledictus qui dormit cum socru sua [h. cum socru, hoc est, cognata sua]. Et dicet omnis populus: Amen. Maledictus qui clam percusserit proximum suum. Et dicet omnis populus: Amen. Maledictus qui accipit munera, ut percutiat animam sanguinis innocentis. Et dicet omnis populus: Amen. Maledictus qui non permanet in [Col. 0449A] sermonibus legis hujus, nec eos opere perficit. Et dicet omnis populus: Amen. [a 1Kb]

[B. CXXXIII, C. CXLII, Cap. XXVIII.] Si autem audieris vocem Domini Dei tui, ut facias atque custodias omnia mandata ejus, quae ego praecipio tibi hodie, faciet te Dominus Deus tuus excelsiorem cunctis gentibus, quae versantur in terra. Venientque super te universae benedictiones istae, et apprehendent te: si tamen praecepta ejus audieris. Benedictus tu in civitate, et benedictus in agro. Benedictus fructus ventris tui, et fructus terrae tuae, fructusque jumentorum tuorum, greges armentorum tuorum, et caulae ovium tuarum. Benedicta horrea tua, et benedictae reliquiae tuae. Benedictus eris et ingrediens et egrediens. Dabit Dominus inimicos tuos, qui consurgunt [Col. 0449B] adversum te, corruentes in conspectu tuo: per unam viam venient contra te, et per septem fugient a facie tua. Emittet Dominus benedictionem super cellaria tua, et super omnia opera manuum tuarum [h. et super omnia ad quae manum miseris]: benedicetque tibi in terra quam acceperis. Suscitabit te Dominus sibi in populum sanctum, sicut juravit tibi: si custodieris mandata Domini Dei tui, et ambulaveris in viis ejus. Videbuntque omnes terrarum populi quod nomen Domini invocatum sit super te, et timebunt te. Abundare te faciet Dominus omnibus bonis, fructu uteri tui, et fructu jumentorum tuorum, fructu terrae tuae, quam juravit Dominus patribus tuis, ut daret tibi. Aperiet Dominus thesaurum suum optimum, coelum, ut tribuat pluviam [Col. 0449C] terrae tuae in tempore suo: et benedicat cunctis operibus manuum tuarum. Fenerabis gentibus multis, et ipse a nullo fenus accipies. Constituet te Dominus in caput, et non in caudam, et eris semper supra, et non subter: si audieris mandata Domini Dei tui, quae ego praecipio tibi hodie, et custodieris et feceris, ac non declinaveris ab eis, nec ad dexteram, nec ad sinistram, nec secutus fueris deos alienos, neque colueris eos [h. et non declines a praeceptis quae ego praecipio tibi hodie, nec ad dextram nec ad sinistram ieris, secutus deos alienos, neque colas eos]. [C. CXLIII.] Quod si audire nolueris vocem Domini Dei tui, ut custodias, et facias omnia mandata ejus et caeremonias, quas ego praecipio tibi hodie, venient super te omnes maledictiones istae, [Col. 0449D] et apprehendent te. Maledictus eris in civitate, maledictus in agro. Maledictum horreum tuum, et maledictae reliquiae tuae. Maledictus fructus ventris tui, et fructus terrae tuae, armenta boum tuorum, et greges ovium tuarum. Maledictus eris ingrediens, et maledictus egrediens. Mittet Dominus super te famem et esuriem, et increpationem in omnia opera tua, quae facies: donec conterat te, et perdat velociter, propter adinventiones tuas pessimas in quibus reliquisti me. Adjungat Dominus tibi pestilentiam, [Col. 0450A] donec consumat te de terra, ad quam ingrederis [Vulg. ingredieris] possidendam. Percutiat te Dominus egestate, febri et frigore, ardore et aestu, et aere corrupto ac rubigine, et persequatur donec pereas. Sit coelum, quod supra te est, aeneum: et terra, quam calcas, ferrea. Det Dominus imbrem terrae tuae pulverem, et de coelo descendat super te cinis, donec conteraris [h. Pulverem et cinerem de coelo: descendant super te, donec conteraris]. Tradet te Dominus corruentem ante hostes tuos. Per unam viam egrediaris contra eos, et per septem fugias, et dispergaris per omnia regna terrae. Sitque cadaver tuum in escam cunctis volatilibus coeli, et bestiis terrae, et non sit qui abigat. Percutiat te Dominus ulcere Aegypti, et partem corporis, per quam [Col. 0450B] stercora egeruntur, scabie quoque et prurigine: ita ut curari nequeas. Percutiat te Dominus amentia et caecitate ac furore mentis, et palpes in meridie sicut palpare solet caecus in tenebris, et non dirigas vias tuas. Omnique tempore calumniam sustineas, et opprimaris violentia, nec habeas qui liberet te. Uxorem accipias, et alius dormiat cum ea. Domum aedifices, et non habites in ea. Plantes vineam, et non vindemies eam. Bos tuus immoletur coram te, et non comedas ex eo. Asinus tuus rapiatur in conspectu tuo, et non reddatur tibi. Oves tuae dentur inimicis tuis, et non sit qui te adjuvet. Filii tui et filiae tuae tradantur alteri populo, videntibus oculis tuis, et deficientibus ad conspectum eorum tota die, et non sit fortitudo in manu tua. Fructus terrae tuae, et omnes [Col. 0450C] labores tuos, comedat populus quem ignoras; et sis semper calumniam sustinens, et oppressus cunctis diebus, et stupens ad terrorem eorum, quae videbunt oculi tui. Percutiat te Dominus ulcere pessimo in genibus et in suis, sanarique non possis a planta pedis usque ad verticem tuum. Ducet te Dominus, et regem tuum, quem constitueris super te, in gentem, quam ignoras tu et patres tui; et servies ibi diis alienis, ligno, et lapidi. Et eris perditus in proverbium ac fabulam omnibus populis, ad quos te introduxerit Dominus. Sementem multam jacies in terram, et modicum congregabis: quia locustae omnia devorabunt. Vineam plantabis et fodies, et vinum non bibes, nec colliges ex ea quidpiam: quoniam vastabitur vermibus. Olivas habebis in omnibus [Col. 0450D] terminis tuis, et non ungeris oleo: quia defluent, et peribunt. Filios generabis et filias, et non frueris eis: quoniam ducentur in captivitatem. Omnes arbores tuas et fruges terrae tuae rubigo consumet. Advena, qui tecum versatur in terra, ascendet super te, eritque sublimior: tu autem descendes et eris inferior. Ipse fenerabit tibi, et tu non fenerabis ei. Ipse erit in caput, et tu eris in caudam. Et venient super te omnes maledictiones istae [Vulg. tac. istae], et persequentes apprehendent te, donec intereas: [Col. 0451A] quia non audisti vocem Domini Dei tui, nec servasti mandata ejus et caeremonias, quas praecepit tibi. Et erunt in te signa atque prodigia, et in semine tuo usque in sempiternum: eo quod non servieris Domino Deo tuo in gaudio, cordisque laetitia, propter rerum omnium abundantiam: servies inimico tuo, quem immittet Dominus tibi, in fame, et siti, et nuditate, et omnium penuria: et imponet jugum ferreum super cervicem tuam, donec te conterat. Adducet Dominus super te gentem de longinquo, et [h. non habet] de extremis terrae finibus, et in similitudinem aquilae volantis cum impetu: cujus linguam intelligere non possis, gentem procacissimam, quae non deferat seni, nec misereatur parvuli, et devoret fructum jumentorum tuorum, ac fruges terrae tuae: donec intereas, et non relinquat tibi triticum, [Col. 0451B] vinum et oleum, armenta boum et greges ovium: donec te disperdat et conterat in cunctis urbibus tuis, et destruantur muri tui firmi [h. Obsideberis, in omnibus portis tuis donec destruantur muri tui] atque sublimes, in quibus habebas fiduciam in omni terra tua. Obsideberis intra portas in omni terra [Vulg. add. tua], quam dabit tibi Dominus Deus tuus, et comedes fructum ventris tui, et [h. non habet] carnes filiorum [Vulg. add. tuorum] et filiarum tuarum, quas dederit tibi Dominus Deus tuus, in angustia et vastitate, qua opprimet te hostis tuus. Homo delicatus in te, et luxuriosus [h. Et tener] valde, invidebit fratri suo, et uxori, quae cubat in sinu suo, ne det eis de carnibus filiorum suorum [Vulg. tac. suorum], [Col. 0451C] quas comedet: eo quod nihil habeat aliud in obsidione et penuria, qua vastaverint te inimici tui intra omnes portas tuas. Tenera mulier et delicata, quae super terram ingredi non valebat, nec pedis vestigium figere, propter mollitiem et teneritudinem nimiam, invidebit viro suo, qui cubat in sinu ejus, super filii et filiae carnibus, et illuvie secundarum, quae egrediuntur de medio feminum ejus, et super liberis, qui eadem hora nati sunt. Comedent enim eos clam propter rerum omnium penuriam in obsidione et vastitate, qua opprimet te inimicus tuus intra portas tuas. Nisi custodieris et feceris omnia verba legis hujus, quae scripta sunt in hoc volumine, et timueris nomen ejus gloriosum et terribile, hoc est, Dominum Deum tuum: augebit Dominus [Col. 0451D] plagas tuas, et plagas seminis tui, plagas magnas et perseverantes [h. fideles], infirmitates pessimas et perpetuas [h. fideles]. Et convertet in te omnes afflictiones Aegypti, quas timuisti, et adhaerebunt tibi. Insuper et universos languores, et plagas, quae non sunt sciptae in volumine legis hujus, inducet Dominus super te, donec te conterat, et remanebitis pauci numero, qui prius eratis sicut astra [Col. 0452A] coeli prae multitudine, quoniam non audisti vocem Domini Dei tui. Et sicut ante laetatus est Dominus super vos, bene vobis faciens, vosque multiplicans: sic laetabitur disperdens vos atque subvertens, ut auferamini de terra, ad quam ingredieris (Vulg. ingredieris) possidendam. Disperget te Dominus in omnes populos, a summitate terrae usque ad terminos ejus, et servies ibi diis alienis, quos et tu ignoras et patres tui, lignis et lapidibus. In gentibus quoque illis non quiesces, neque erit requies vestigio pedis tui. Dabit enim tibi Dominus ibi cor pavidum, et deficientes oculos, et animam moerore consumptam. (B. CXXXIV.) Et erit vita tua quasi pendens ante [a 1Kb] oculos tuos (h. ante te). Timebis nocte et die, et non credes vitae tuae. Mane dices: Quis [Col. 0452B] mihi det vesperum? et vespere: Quis mihi det mane? propter cordis tui formidinem, qua terreberis, et propter ea quae tuis videbis oculis. Reducet te Dominus classibus in Aegyptum, per viam de qua dixit tibi, ut eam amplius non videres. Ibi venderis inimicis tuis in servos et ancillas, et non erit qui emat.

[T. XVI, Cap. XXIX.] Haec sunt verba foederis, quod praecepit Dominus Mosi ut feriret cum filiis Israel in terra Moab: praeter illud foedus, quod cum eis pepigit in Horeb. [C. CXLIV.] Vocavitque Moses omnem Israel, et dixit ad eos: Vos vidistis universa, quae fecit Dominus coram vobis in terra Aegypti Pharaoni, et omnibus servis ejus, universaeque terrae illius, tentationes magnas, quas viderunt oculi tui, signa illa portentaque ingentia. [Col. 0452C] [B. CXXXV.] Et non dedit vobis Dominus cor intelligens, et oculos videntes, et aures quae possint audire, usque in praesentem diem. Adduxit vos quadraginta annis per desertum: non sunt attrita vestimenta vestra, nec calceamenta pedum [b 1Kb] tuorum vetustate consumpta sunt. Panem non comedistis, vinum et siceram non bibistis: ut sciretis, quia ego sum Dominus Deus vester. Et venistis ad locum hunc: egressusque est Seon rex Esebon, et Og rex Basan, occurrentes nobis ad pugnam. Et percussimus eos, et tulimus terram eorum, ac tradidimus possidendam Ruben et Gad, et dimidiae tribui Manasse. Custodite ergo verba pacti hujus et implete ea, ut intelligatis universa quae facitis. Vos statis hodie cuncti coram Domino Deo vestro principes [Col. 0452D] vestri, ac tribus, et majores natu, atque doctores, omnis populus Israel, liberi et uxores vestrae, et advena qui tecum moratur in castris, exceptis lignorum caesoribus, et his qui comportant aquas [h. Lignorumque caesores, et hi qui comportant aquas], ut transeas in foedere Domini Dei tui, et in jurejurando quod hodie Dominus Deus tuus percutit tecum, ut suscitet te sibi in populum, et ipse [Col. 0453A] sit Deus tuus, sicut locutus est tibi, et sicut juravit patribus tuis, Abraham, Isaac et Jacob. Nec vobis solis ergo hoc foedus ferio, et haec juramenta confirmo, sed cunctis praesentibus et absentibus. Vos enim nostis quomodo habitaverimus in terra Aegypti, et quomodo transierimus per medium nationum, quas transeuntes, vidistis abominationes et sordes, id est, idola eorum, lignum et lapidem, argentum et aurum, quae colebant. Ne forte sit inter vos vir aut mulier, familia aut tribus, cujus cor aversum est hodie a Domino Deo nostro, ut vadat et serviat diis illarum gentium, et sit inter vos radix germinans fel et amaritudinem. Cumque audierit verba juramenti hujus, benedicat sibi in corde suo, dicens: Pax erit mihi, et ambulabo in pravitate cordis [Col. 0453B] mei, et [a 1Kb] assumat ebria sitientem, et Dominus non ignoscat ei: sed tunc quam maxime furor ejus sumet, et zelus contra hominem illum, et sedeant [h. Et recumbant] super eum omnia maledicta, quae scripta sunt in hoc volumine, et deleat Dominus nomen ejus sub coelo, et consumat eum in perditionem ex omnibus tribubus Israel, juxta maledictiones quae in libro legis hujus ac foederis continentur. Dicetque sequens generatio, et filii qui nascentur deinceps, et peregrini, qui de longe venerint, videntes plagas terrae illius, et infirmitates, quibus eam afflixerit Dominus, sulphure et salis ardore comburens, ita ut ultra non seratur, nec virens quidpiam germinet, in exemplum subversionis Sodomae et Gomorrae, Adamae et Seboim, quas subvertit [Col. 0453C] Dominus in ira et furore suo. Et dicent omnes gentes: Quare sic fecit Dominus terrae huic? quae est haec ira furoris ejus immensa? Et respondebunt: Quia dereliquerunt pactum Domini, quod pepigit cum patribus eorum, quando eduxit eos de terra Aegypti, et servierunt diis alienis, et adoraverunt eos, quos nesciebant, et quibus non fuerant attributi: idcirco iratus est furor Domini contra terram istam, ut induceret super eam omnia maledicta, quae in hoc volumine scripta sunt, et ejecit eos de terra sua in ira et in furore, et in indignatione maxima. [B. CXXXVI, C. CXLV.] Projecitque in terram alienam, sicut hodie comprobatur. Abscondita Domino Deo nostro: quae manifesta sunt nobis et filiis nostris usque in aeternum, ut faciamus universa [Col. 0453D] verba legis hujus.

[Cap. XXX.] Cum ergo venerint super te omnes sermones isti, benedictio, sive maledictio, quam proposui in conspectu tuo, et ductus poenitudine cordis tui in universis gentibus, in quas disperserit te Dominus Deus tuus, et reversus fueris ad eum, et obedieris ejus imperiis, sicut ego hodie praecipio tibi, cum filiis tuis, in toto corde tuo, et in tota anima [Col. 0454A] tua: reducet Dominus Deus tuus captivitatem tuam, ac miserebitur tui, et rursum congregabit te de cunctis populis, in quos te ante dispersit. Si ad cardines coeli fueris dissipatus, inde te retrahet Dominus Deus tuus, et assumet, atque introducet in terram, quam possederunt patres tui, et obtinebis eam, et benedicens tibi, majoris numeri te esse faciet quam fuerunt patres tui. Circumcidet Dominus Deus tuus cor tuum, et cor seminis tui, ut diligas Dominum Deum tuum in toto corde tuo, et in tota anima tua, et possis vivere. Omnes autem maledictiones has convertet super inimicos tuos, et eos qui oderunt te, et persequuntur. Tu autem reverteris, et audies vocem Domini Dei tui: faciesque universa mandata quae ego praecipio tibi hodie, et [Col. 0454B] abundare te faciet Dominus Deus tuus in cunctis operibus manuum tuarum, in sobole uteri tui [h. In fructu ventris tui], et in fructu jumentorum tuorum, in ubertate terrae tuae, et in rerum omnium largitate. Revertetur enim Dominus, ut gaudeat super te in omnibus bonis, sicut gavisus est in patribus tuis: si tamen audieris vocem Domini Dei tui, et custodieris praecepta ejus et caeremonias, quae in hac lege conscriptae sunt, et revertaris ad Dominum Deum tuum in toto corde tuo, et in tota anima tua. [C. CXLVI.] Mandatum hoc, quod ego praecipio tibi hodie, non supra te est, neque procul positum, nec in coelo situm, ut possis dicere: Quis nostrum ad coelum valet conscendere, ut deferat illud ad nos, et audiamus atque opere compleamus? Neque trans [Col. 0454C] mare positum, ut causeris, et dicas: Quis e nobis transfretare poterit mare, et illud ad nos usque deferre, ut possimus audire et facere quod praeceptum est? Sed juxta te est sermo valde in ore tuo, et in corde tuo, ut facias illum. [B. CXXXVII, C. CXLVII.] Considera quod hodie proposuerim in conspectu tuo vitam et bonum, et econtrario mortem et malum, ut diligas Dominum Deum tuum, et ambules in viis ejus, et custodias mandata illius et caeremonias atque judicia, et vivas, ac multiplicet te, benedicatque tibi in terra, ad quam ingrederis possidendam. Sin autem aversum fuerit cor tuum, et audire nolueris, atque errore deceptus adoraveris deos alienos, et servieris eis: praedico tibi hodie quod pereas, et parvo tempore moreris [Col. 0454D] in terra, ad quam, Jordane transmisso, ingrederis possidendam. [B. CXXXVIII.] Testes invoco hodie coelum et terram: quod proposuerim vobis vitam et mortem, benedictionem et maledictionem. Elige ergo vitam, ut et tu vivas, et semen tuum, et diligas Dominum Deum tuum, atque obedias voci ejus, et illi adhaereas (ipse est enim vita tua, et longitudo dierum tuorum), ut habites in terra, pro qua [Col. 0455A] juravit Dominus patribus tuis, Abraham, Isaac et Jacob, ut daret eam illis.

[T. XVII, C. CXLVIII, Cap. XXXI.] Abiit itaque Moses, et locutus est omnia verba haec ad universum Israel, et dixit ad eos: Centum viginti annorum sum hodie, non possum ultra egredi et ingredi, praesertim cum et Dominus dixerit mihi: Non transibis Jordanem istum. Dominus ergo Deus tuus transibit ante te, ipse delebit omnes gentes has in conspectu tuo, et possidebis eas, et Josue ipse transibit ante te, sicut locutus est Dominus. Facietque Dominus eis sicut fecit Seon et Og regibus Amorrhaeorum, et terrae eorum, delebitque eos. Cum ergo et hos tradiderit vobis, similiter facietis eis sicut praecepi vobis. Viriliter agite, et confortamini: [Col. 0455B] nolite timere, nec paveatis a conspectu eorum, quia Dominus Deus tuus ipse est ductor tuus, et non dimittet, nec derelinquet te. [C. CXLIX.] Vocavitque Moses Josue, et dixit ei coram omni Israel: Confortare et esto robustus: tu enim introduces populum istum in terram, quam daturum se juravit patribus eorum Dominus, et tu eam forte divides. Et Dominus qui conductor vester est, ipse erit tecum: non dimittet, nec derelinquet te: noli timere, nec paveas. Scripsit itaque Moses legem hanc, et tradidit eam sacerdotibus filiis Levi, qui portabant arcam foederis Domini, et cunctis senioribus Israel. Praecepitque eis, dicens: Post septem annos, anno remissionis, in solemnitate tabernaculorum, convenientibus cunctis ex Israel, ut appareant in conspectu [Col. 0455C] Domini Dei tui, in loco quem elegerit Dominus, leges verba legis hujus coram omni Israel, audientibus eis, et in unum omni populo congregato, tam viris quam mulieribus, parvulis et advenis, qui sunt intra portas tuas: ut audientes discant, et timeant Dominum Deum vestrum, et custodiant, impleantque omnes sermones legis hujus. Filii quoque eorum qui nunc ignorant, ut audire possint, et timeant [h. Audiant et discant, ut timeant] Dominum Deum vestrum cunctis diebus quibus versantur in terra, ad quam vos, Jordane transmisso, pergitis obtinendam. [T. XVIII, B. CXXXIX.] Et ait Dominus ad Mosen: Ecce prope sunt dies mortis tuae: voca Josue, et state in tabernaculo testimonii, ut praecipiam ei. Abierunt ergo Moses et Josue, et steterunt [Col. 0455D] in tabernaculo testimonii: apparuitque Dominus ibi in columna nubis, quae stetit in introitu tabernaculi. [C. CL.] Dixit Dominus ad Mosen: Ecce tu dormies cum patribus tuis, et populus iste consurgens fornicabitur post deos alienos in terra, ad quam ingreditur, et habitabit in ea: ibi [h. non habet hoc] derelinquet me, et irritum faciet foedus, quod pepigi cum eo. Et irascetur furor meus contra eum in die illo, et derelinquam eum, et abscondam faciem meam ab [Col. 0456A] eo, et erit in devorationem: invenient eum omnia mala [h. Mala multa] et afflictiones, ita ut dicat in illo die: Vere quia non est Deus mecum [h. Deus meus in medio mei], invenerunt me haec mala. Ego autem abscondam, et celabo faciem meam in die illo, propter omnia mala quae fecit, quia secutus est deos alienos. Nunc itaque scribite vobis canticum istud, et docete filios Israel, ut memoriter teneant, et ore decantent, et sit mihi carmen istud pro testimonio inter filios Israel. Introducam enim eum in terram, pro qua juravi patribus ejus, lacte et melle manantem. Cumque comederint, et saturati, crassique fuerint, avertentur ad deos alienos, et servient eis, et detrahent mihi, et irritum facient pactum meum. Postquam invenerint eum mala multa [Col. 0456B] et afflictiones, respondebit ei canticum istud pro testimonio, quod nulla delebit oblivio ex ore seminis sui. Scio enim [h.] cogitationes ejus, quae facturus sit hodie, antequam introducam eum in terram, quam ei pollicitus sum. [C. CLI.] Scripsit ergo Moses canticum [h. Canticum hoc in die illo], et docuit filios Israel. Praecepitque Josue filio Nun, et ait: Confortare, et esto robustus: tu enim introduces filios Israel in terram, quam pollicitus sum, et ego ero tecum. Postquam ergo scripsit Moses verba legis hujus in volumine, atque complevit: praecepit Levitis, qui portabant arcam foederis Domini, dicens: Tollite [a 1Kb] librum istum [h. Librum legis hunc], et ponite eum in latere arcae foederis Domini Dei vestri: ut sit ibi contra te in testimonium. Ego enim scio contentionem [Col. 0456C] tuam, et cervicem tuam durissimam. Adhuc vivente me et ingrediente [h. non habet et ingrediente] vobiscum, semper contentiose egistis contra Dominum: quanto magis cum mortuus fuero! Congregate ad me omnes mares natu per tribus vestras, atque doctores, et loquar audientibus eis sermones istos, et invocabo [h. testes invocabo] contra eos coelum et terram. Novi enim quod post mortem meam inique agetis, et declinabitis cito de via, quam praecepi vobis: et occurrent vobis mala in extremo tempore, quando feceritis malum in conspectu Domini, ut irritetis eum per opera manuum vestrarum. [B. CXL.] Locutus est ergo Moses, audiente universo coetu Israel, verba carminis hujus, et ad finem usque complevit.

[Cap. XXXII.] Audite, coeli, quae loquor:

   [Col. 0456D] audiat terra verba oris mei.
Concrescat ut pluvia doctrina mea:
   fluat ut ros eloquium meum:
Quasi imber supra herbam,
   et quasi stillae super gramina:
   quia nomen Domini invocabo.
Date magnificentiam Deo nostro:
   Dei perfecta sunt opera;
   et omnes viae ejus judicia.
[Col. 0457A] Deus fidelis, et absque ulla iniquitate,
   justus et rectus:
   peccaverunt ei, non filiis ejus in sordibus:
Generatio prava atque perversa:
   haeccine reddis Domino, popule stulte et insipiens?
Numquid non ipse est pater tuus, qui possedit te,
   et fecit, et creavit te?
Memento dierum antiquorum,
   cogita generationes singulas:
Interroga patrem tuum, et annuntiabit tibi:
   majores tuos, et dicent tibi:
Quando dividebat Altissimus gentes;
   quando separabat filios Adam,
Constituit terminos populorum
   juxta numerum filiorum Israel.
[Col. 0457B] Pars autem Domini, populus ejus:
   Jacob funiculus haereditatis ejus.
Invenit eum in terra deserta,
   in loco horroris et vastae solitudinis.
Circumduxit eum, et docuit:
   et custodivit quasi pupillam oculi sui.
Sicut aquila provocans ad volandum pullos suos,
   et super eos volitans.
Expandit alas suas, et assumpsit [a 1Kb] eum,
   atque portavit in humeris suis.
Dominus solus dux ejus fuit:
   et non erat cum eo Deus alienus.
Constituit eum super excelsam terram:
   ut comederet fructus agrorum,
Et sugeret mel de petra,
   [Col. 0457C] oleumque de saxo durissimo.
Butyrum de armento, et lac de ovibus
   cum adipe agnorum et arietum, filiorum Basan:
Et hircos cum medulla tritici,
   et sanguinem uvae biberet meracissimum.
Incrassatus est dilectus [h. rectus], et recalcitravit:
   incrassatus, impinguatus, dilatatus.
Dereliquit Deum factorem suum,
      et recessit a Deo salutari suo:
Provocaverunt eum in diis alienis,
   et in abominationibus [b 1Kb] ad iracundiam concitaverunt.
Immolaverunt daemoniis et non Deo,
   diis quos ignorabant:
Novi recentesque venerunt [c 1Kb] ,
   [Col. 0457D] quos non coluerunt patres eorum.
Deum qui te genuit, dereliquisti,
   et oblitus es Domini creatoris tui.
Vidit Dominus, et ad iracundiam concitatus est:
   quia provocaverunt eum filii sui et filiae.
Et ait: Abscondam faciem meam ab eis,
   et considerabo novissima eorum:
Generatio enim perversa est,
   et infideles filii.
Ipsi me provocaverunt in eo, qui non erat Deus,
   et irritaverunt in vanitatibus suis:
[Col. 0458A] Et ego provocabo eos in eo qui non est populus,
   et in gente stulta irritabo illos.
Ignis succensus est in furore meo,
   et ardebit usque ad inferni novissima:
Devorabitque [d 1Kb] terram cum germine suo,
   et montium fundamenta comburet.
Congregabo super eos mala,
   et sagittas meas complebo in eis.
Consumentur fame,
   et devorabunt eos aves morsu amarissimo.
Dentes bestiarum immittam in eos,
   cum furore trahentium super terram, atque serpentium.
Foris vastabit eos gladius, et intus pavor:
   juvenem simul ac virginem, lactentem cum homine
   [Col. 0458B] sene.
Dixi: Ubinam sunt?
   cessare faciam [h. Exterminabo eos in furore meo
   et cesssare faciam] ex hominibus memoriam eorum.
Sed propter iram inimicorum distuli:
   ne forte superbirent hostes eorum,
Et dicerent: Manus nostra excelsa,
   et non Dominus, fecit haec omnia.
Gens absque consilio est, et sine prudentia.
Utinam saperent, et intelligerent,
   ac novissima providerent.
Quo modo [e 1Kb] persequatur unus mille,
   et duo fugarent decem millia?
Nonne ideo, quia Deus suus vendidit eos,
   [Col. 0458C] et Dominus conclusit illos?
Non enim est Deus noster ut Deus [Vulg. dii] eorum:
   et inimici nostri sunt judices.
De vinea Sodomorum, vinea eorum,
   et de suburbanis Gomorrhae.
Uva eorum uva fellis,
   et botri amarissimi.
Fel draconum vinum eorum,
   et venenum aspidum insanabile.
Nonne haec condita sunt apud me,
   et signata in thesauris meis?
Mea est ultio, et ego retribuam in tempore,
   ut labatur pes eorum:
Juxta est dies perditionis [h. perditionis eorum],
   et adesse festinant tempora.
[Col. 0458D] Judicabit Dominus populum suum,
   et in servis suis miserebitur.
Videbit quod infirmata sit manus,
   et clausi quoque defecerunt,
   residuique consumpti sunt.
Et dicent: Ubi sunt dii eorum,
   in quibus habebant fiduciam?
De quorum victimis comedebant adipes,
   et bibebant vinum libaminum.
Surgant, et opitulentur vobis,
   et in necessitate vos protegant.
[Col. 0459A] Videte quod ego [h. ego, ego] sim solus,
   et non sit alius Deus praeter me:
Ego occidam, et ego vivere faciam:
   percutiam, et ego sanabo,
   et non est qui de manu mea possit eruere.
Levabo ad coelum manum meam.
   et dicam: Vivo ego in aeternum.
Si acuero ut fulgur gladium meum,
   et arripuerit judicium manus mea:
Reddam ultionem hostibus meis:
   et his qui oderunt me, retribuam:
Inebriabo sagittas meas sanguine,
   et gladius meus devorabit carnes,
De cruore occisorum,
   et de captivitate nudati inimicorum capitis.
[Col. 0459B] Laudate, gentes, populum ejus,
   quia sanguinem servorum suorum ulciscetur.
Et vindictam retribuet in hostes eorum,
   et propitius erit [a 1Kb] terrae populi sui.

[B. CXLI.] Venit ergo Moses, et locutus est omnia verba Cantici hujus in auribus populi, ipse et [b 1Kb] Josue [h. Osee] filius Nun. Complevitque omnes sermones istos, loquens ad universum Israel. Et dixit ad eos: Ponite corda vestra in omnia verba, quae ego testificor vobis hodie: ut mandetis ea filiis vestris custodire et facere, et implere [h. non habet et implere] universa, quae scripta sunt legis hujus: quia non incassum praecepta sunt vobis, sed ut singuli in eis viverent: quae facientes longo perseveretis tempore in terra, ad quam, Jordane transmisso, ingredimini possidendam. [Col. 0459C] [T. XIX, C. CLII.] Locutusque est Dominus ad Mosen in eadem die, dicens: Ascende in montem istum Abarim, id est, transitum, in montem Nebo [h. istum Abarim, montem Nebo], qui est in terra Moab contra Jericho: et vide terram Chanaan, quam ego tradam filiis Israel obtinendam, et morere in monte. Quem conscendens jungeris populis tuis, sicut mortuus est Aaron frater tuus in monte Hor, et appositus populis suis: quia praevaricati estis contra me, in medio filiorum Israel, ad aquas contradictionis in Cades deserti Sin: et non sanctificastis me inter filios Israel. E contra [h. Propterea econtra] videbis terram, et non ingredieris in eam, quam ego dabo filiis Israel.

[B. CXLII, C. CLIII, Cap. XXXIII.] Haec est benedictio, [Col. 0459D] qua benedixit Moses, [c 15Kb] homo Dei [h. vir Dei], filiis Israel ante mortem suam, et ait: Dominus de Sinai venit, et de Seir ortus est nobis. Apparuit de monte Pharan, et cum eo sanctorum millia. In dextera ejus ignea lex. Dilexit populos, omnes sancti in manu illius sunt: et qui appropinquat pedibus ejus, accipient [Col. 0460A] de doctrina illius. Legem praecepit nobis Moses, haereditatem multitudinis Jacob. Erit apud rectissimum rex, congregatis principibus populi cum tribubus Israel.

Vivat Ruben, et non moriatur, et sit parvus in numero.

Haec est Judae benedictio: Audi, Domine, vocem Judae, et ad populum suum introduc eum: manus ejus pugnabunt pro eo, et adjutor illius contra adversarios ejus erit.

Levi quoque ait: Perfectio tua et doctrina tua viro sancto tuo, quem probasti in tentatione, et judicasti ad aquas contradictionis. Qui dixit patri suo et matri suae: Nescio vos; et fratribus suis: Ignoro [d 1Kb] vos: et nescierunt [h. nescivit] filios suos. Hi [Col. 0460B] custodierunt eloquium tuum, et pactum tuum servaverunt, judicia tua, o Jacob, et legem tuam, o Israel [h. illuminent judicia tua in Jacob, et legem tuam in Israel]: ponent thymiama in furore tuo, et holocaustum super altare tuum. Benedic, Domine, fortitudini ejus, et opera manuum illius suscipe. Percute dorsa inimicorum ejus, et qui oderunt eum, non consurgant.

Et Benjamin ait: Amantissimus Domini habitabit confidenter in eo, quasi in thalamo tota die morabitur, et inter humeros illius requiscet.

Joseph quoque ait: De benedictione Domini terra ejus; de pomis coeli, et rore, atque abysso subjacente. De pomis fructuum solis ac lunae. De vertice antiquorum montium, de pomis collium aeternorum: [Col. 0460C] et de frugibus terrae, et plenitudine ejus. Benedictio illius [h. voluntas illius] qui apparuit in rubo, veniat super caput Joseph, et super verticem Nazaraei inter fratres suos. Quasi primogeniti tauri pulchritudo ejus, cornua rhinocerotis cornua illius: in ipsis ventilabit gentes usque ad terminos terrae. Hae sunt multitudines Ephraim: et haec millia Manasse.

Et Zabulon ait: Laetare, Zabulon, in exitu tuo, et Issachar in tabernaculis tuis. Populos ad montem vocabunt: ibi immolabunt victimas justitiae. Qui inundationem maris quasi lac sugent, et thesauros absconditos arenarum.

Et Gad ait: Benedictus in latitudine Gad: quasi leo requievit, cepitque brachtum et verticem. Et vidit [Col. 0460D] principatum suum, quod in parte sua doctor esset repositus: qui fuit cum principibus populi, et fecit justitias Domini, et judicium suum cum Israel.

Dan quoque ait: Dan catulus leonis, fluet largiter de Basan.

Et Nephthali dicit: Nephthali abundantia perfruetur, [Col. 0461A] et plenus erit benedictionibus Domini: mare et meridiem possidebit.

Aser quoque ait: Benedictus in filiis Aser, sit placens fratribus suis, et tingat in oleo pedem suum. Ferrum et aes calceamentum ejus. Sicut dies juventutis tuae, ita et senectus tua. Non est Deus alius ut Deus rectissimi, ascensor coeli auxiliator tuus. Magnificentia ejus [h. Et judicia ejus] discurrunt [h. Non habet, discurrunt] nubes [h. Et in magnificentia ejus nubes], habitaculum ejus sursum, et subter brachia sempiterna: ejiciet a facie tua inimicum, dicetque: Conterere.

Habitabit Israel confidenter, et solus. Oculus Jacob [h. fons Jacob] in terra frumenti et vini, coelique [h. coelique ejus] caligabunt rore. Beatus tu, Israel: quis similis tui; popule, qui salvaris in Domino? [Col. 0461B] scutum auxilii tui, et gladius gloriae tuae: negabunt te inimici tui, et tu eorum colla cacabis.

[Cap XXXIV.] Ascendit ergo Moses de campestribus Moab super montem Nebo, in verticem Phasgha contra Jericho: ostenditque ei Dominus omnem terram [a 1Kb] Galaad usque Dan. Et universum Nephthali, terramque Ephraim et Manasse, et omnem terram Juda usque ad mare novissimum, et [Col. 0462A] australem partem, et latitudinem campi Jericho civitatis palmarum usque Segor. Dixitque Dominus ad eum: Haec est terra, pro qua juravi Abraham, Isaac, et Jacob: dicens: Semini tuo dabo eam. Vidisti eam oculis tuis, et non transibis ad illam. [C. CLIV.] Mortuusque est ibi Moses servus Domini, in terra Moab, jubente Domino, et sepelivit eum in valle terrae Moab contra Phohor, et non cognovit homo sepulcrum ejus usque in praesentem diem. Moses centum et viginti annorum erat quando mortuus est: non caligavit oculus ejus, nec dentes illius moti sunt [h. nec genae illius rugatae sunt]. Fleveruntque eum filii Israel in campestribus Moab triginta diebus: et completi sunt dies planctus lugentium Mosen. Josue vero filius Nun repletus est spiritu [Col. 0462B] sapientiae, quia Moses posuit super eum manus suas. Et obedierunt ei filii Israel, feceruntque sicut praecepit Dominus Mosi. [C. CLV.] Et non surrexit propheta ultra in Israel sicut Moses, quem nosset Dominus facie ad faciem, in omnibus signis atque portentis, quae misit per eum, ut faceret in terra Aegypti Pharaoni, et omnibus servis ejus, universaeque terrae illius, et cunctam manum robustam, magnaque mirabilia, quae fecit Moses coram universo Israel.


Explicit liber Deuteronomii.



ORDO SECUNDUS, PROPHETARUM.




[Col. 0461]
[LIBER JOSUE.]



PRAEFATIO HIERONYMI IN LIBRUM JOSUE BEN NUN [a 1Kb] .

Tandem finito Pentateucho Mosi, velut grandi fenore liberati, ad Jesum filium Nave manum mittimus, quem Hebraei JOSUE BEN NUN [Figure: [Hebrew Text] 1Kb] , id est, Josue filium Nun, vocant, et ad Judicum librum, quem SOPHTIM [Figure: [Hebrew Text] 1Kb] appellant, ad RUTH [Figure: [Hebrew Text] 1Kb] [Col. 0462C] quoque et [b 1Kb] ESTHER [Figure: [Hebrew Text] 1Kb] , quos iisdem nominibus efferunt. Monemusque lectorem, ut silvam Hebraicorum nominum, et distinctiones per membra [c 1Kb] divisas diligens scriptor conservet, ne et noster labor et illius studium pereat. Et ut in primis, [Col. 0463A] quod saepe testatus sum, sciat me non in reprehensionem veterum nova cudere, sicut [a 14Kb] amici mei criminantur; sed pro virili parte offerre [b 1Kb] linguae meae hominibus (quos tamen nostra delectant), ut pro Graecorum , quae et sumptu et labore maximo indigent, editionem nostram habeant. Et sicubi in antiquorum voluminum lectione dubitarint, haec illis conferentes, inveniant quod requirunt: maxime cum apud Latinos tot sint exemplaria, quot codices; et unusquisque pro arbitrio suo vel addiderit, vel subtraxerit quod ei visum est: et utique non possit verum esse quod dissonat. Unde cesset arcuato vulnere contra nos insurgere scorpius, et sanctum opus venenata carpere lingua desistat, vel suscipiens, si placet, vel contemnens, si displicet: memineritque [Col. 0463B] illorum versuum (Ps. XXXIX, 19 seq.):

Os tuum abundavit nequitia,
   et lingua tua concinnabat dolos.
Sedens adversus fratrem tuum loquebaris,
   et adversus filium matris tuae ponebas scandalum:
   haec fecisti et tacui.
Existimasti, inique, quod ero tui similis:
   arguam te, et statuam [c 1Kb] contra faciem tuam.
Quae enim audientis vel legentis utilitas est, nos laborando sudare, et alios detrahendo laborare? [Col. 0464A] dolere Judaeos quod calumniandi eis et irridendi Christianos sit ablata occasio, et Ecclesiae homines id despicere, immo lacerare, unde adversarii torqueantur? Quod si vetus eis tantum interpretatio placet, quae et mihi non displicet, et nihil extra recipiendum putant: cur ea quae sub asteriscis et obelis, vel addita sunt, vel amputata, [d 1Kb] legunt, et negligunt? Quare Danielem juxta Theodotionis translationem, Ecclesiae susceperunt? Cur Origenem mirantur, et Eusebium Pamphili, cunctas editiones similiter disserentes? Aut quae fuit stultitia, postquam vera dixerint, proferre quae falsa sunt? Unde autem in novo Testamento probare poterunt assumpta testimonia, quae in libris veteribus non habentur? Haec dicimus, ne omnino calumniantibus tacere videamur. Caeterum [Col. 0464B] post sanctae Paulae dormitionem, cujus vita virtutis exemplum est, et hos libros, quos Eustochio virgini Christi negare non potui, decrevimus, dum spiritus hos regit artus, Prophetarum explanationi incumbere, et omissum jamdiu opus, quodam postliminio repetere: praesertim cum et admirabilis sanctusque vir Pammachius hoc idem litteris flagitet, et nos ad patriam festinantes, mortiferos Sirenarum cantus surda debeamus aure transire.





[CAPITULATIONES LIBRI JOSUE.]



TITULI LIBRI JOSUE.

[Col. 0463D] I. Post mortem Mosi, Josue Dominus loquitur, et hortatur, ut surgens, Jordane transmisso, ad terram quam promiserat pergeret obtinendam. Tecum ero, ait, confortare et esto robustus. Volumen legis de corde tuo non recedat, et caetera. Ubi Josue praecepit populo in crastinum, ut, cibariis praeparatis, Jordanem pergerent transituri. Duos absconditos viros exploratores ad Jericho dirigit civitatem, qui meretricis Rahab domum ingressi, atque a rege quaesiti absconditi sunt, pactoque inito per murum demissi montana conscendunt, ad Josue veniunt, et quae sibi contigerant pandunt.

II. Motis castris, Josue venit ad Jordanem, populum triduo sanctificat Dominus, et Josue dicit: Hodie te incipiam exaltare coram filiis Israel, dic Levitis, cum ingressi fuerint aquas Jordanis, ut stent: ac deinde descendentibus sacerdotibus in aquam, supervenientes aquae instar montium intumescentes in una [Col. 0464D] consistebant mole, inferiores vero desiccatae sunt: super siccam humum omnis populus pertransivit. Bis duodenos pro testimonio lapides de ejus medio apportarunt.

III. Castrametantur in Galgalis: Dominus ad Josue dicit ut lapideos faciat cultros, et causam secundae circumcisionis ostendit. Ibi Pascha celebrant: comederunt de frugibus terrae promissionis azyma nova, et non est ultra eis datum manna. Ibi Josue, elevatis oculis, militiae coelestis gladium tenentem principem cernit, et audit: Solve calceamentum de pedibus tuis, et caetera. Et iterum: Tradidi Jericho et regem ejus in manu tua: sit omnis anathema: sic et sic clamabitis, et supradictae sequitur interitus civitatis. Rahab educitur ac servatur. Filii Israel praevaricati sunt, id est, Achan filius Charmi. Ad Hai exercitum dirigit, qui terga hostibus dedit: ipse, scissis vestibus, Dominum deprecatur, et Dominus [Col. 0465A] dicit quod peccaverit populus. Inquisitus qui hoc fecerit, deprehensus et a populo lapidatus.

IV. Praecepit Dominus, ut ad supradictam pergeret civitatem, atque, clypeo elevato, sciret sibi eam fuisse contraditam: qui pergens cepit, occidit, delevit: jumenta autem et praedam civitatis populus invicem sibi distribuit, et aedificato altari sacrificium obtulit. Deuteronomium scripsit, verba benedictionis et maledictionis omni populo legit. Ubi reges Chanaan turbantur, Gabaonitae legatos callide mittunt, foedus ineunt, et in servitium deputantur.

V. Ubi quinque reges Amorrhaeorum congregantur adversus Israel, et Josue eos persequitur, et dicit: Stet sol in Gabaon, et caetera, caesoque exercitu, quinque reges in speluncam fugiunt, atque apprehensi [Col. 0465B] occiduntur: eodem die percutit Mageda et Lemna, deinde Lachis et Gaser, omnesque montanas et plano positas civitates, Domino tradente, possedit.

VI. Ubi Enacim interfectos reges enumerat singulos, id est, triginta unum, quibus exstinctis provincias eorum possedit.

VII. Dixit Dominus ad Josue: Senuisti et longaevus es, divide terram filiis Israel, atque sedens cum Eleazaro sacerdote universam terram dividit. Chaleb ad eum loquitur ut Cariath-Sepher civitatem ei sorte contraderet, [Col. 0466A] sicut jusserat Dominus. Et sequitur quae sors unicuique tribui sit tradita.

VIII. In Silo fixerunt tabernaculum testimonii, et inde ad reliquam, quae necdum subjecta fuerat, terram dirigit inspectores.

IX. Praecepit Dominus Josue, ut urbes in praesidia fugitivorum separentur, sicut locutus est ad Mosen, et legem dat, qui illarum civitatum debeat intrare praesidia. Levitis et sacerdotibus civitates et suburbana distribuuntur.

X. Josue vocavit Rubenitas, et Gaditas, et mediam partem tribus Manasse, et dixit eis: Implestis imperium Domini, ite in tabernacula vestra, et pergentes ad tumulos Jordanis aedificaverunt altare infinitae magnitudinis, quod Josue et Israel putaverunt esse [Col. 0466B] sacrilegum, et nuntios dirigunt, qui ratione accepta leniti sunt.

XI. Josue vocavit omnem Israelem, et admonet ut serviant Domino. Enumerat seriem generationis antiquae, et quomodo de Aegypto sint liberati: quomodo Amorrhaei, Chananaei et caeteri sint traditi in manus eorum. Josue lapidem posuit in testimonium, post haec mortuus est ac sepultus in Thamnathsare. Ossa Joseph sepeliuntur in Sichem, et Eleazar sacerdos mortuus est.



[a 1Kb] BREVES LIBRI JOSUE.
[Col. 0465]

[Col. 0465B] I. Promittit Deus Josue dicens: Sicut fui cum Moyse, [Col. 0465C] ero et tecum.

II. Praeparare cibaria jubetur populo, ut transeat Jordanem.

III. Destinantur exploratores a Josue in Jericho.

IV. Promittit Dominus Josue dicens: Hodie incipiam exaltare te coram omni Israel, ut sciant quia sicut fui cum Moyse, ita et tecum sum.

V. Jubente Domino, siccatur alveus Jordanis transeunte Israel.

VI. Duodecim lapides electi de Jordanis alveo ob commemorationem futuri temporis.

VII. Introeunte Israel terram Chanaam, territi sunt cuncti reges.

VIII. Haec autem causa est secundae circumcisionis.

IX. Hucusque comederunt manna.

[Col. 0465D] X. Ostendit se angelus Domini Josue, qui dixit: Princeps exercitus Domini sum.

XI. De obsidione vel subversione urbis Jericho.

XII. Imprecatio Josue.

XIII. Praevaricatio populi.

XIV. Confortat Dominus Josue ad praeliandum.

XV. Perturbatio regum.

XVI. Simulatio Gabaonitarum.

XVII. Conglobati quinque reges contra Josue ascenderunt. Tunc imperavit soli, et stetit spatio diei unius.

XVIII. Juvante Domino, exstincti sunt reges cum exercitu suo.

[Col. 0466B] XIX. Ruben, Gad et dimidia tribus Manasse terram [Col. 0465C] sibi dari postulant a Moyse.

XX. Hi sunt reges terrae quos percussit Josue et filii Israel.

XXI. Dividere terras populis hortatur Dominus Josue.

XXII. Promissum repetit Chaleb montem, in quo Hebron: hic legis Adam situm.

XXIII. Sors Judae.

XXIV. Sors filiorum Joseph, Ephraim, et Manasse.

XXV. Filii Joseph petunt sibi augmentari funiculum a Josue, quibus ait: Ascendite in montem, et succidite silvam, et mundate vobis ad habitandum spatia.

XXVI. Congregatique sunt omnes filii Israel in Silo.

XXVII. Destinantur viri ad describendam terram, reversique descriptionem tradunt Josue, qui misit sortes coram Domino in Silo, divisitque terram filiis [Col. 0466D] Israel in septem partes.

XXVIII. Urbes fugitivorum.

XXIX. Urbes Levitarum.

XXX. Post bellorum turbines data est requies a Domino.

XXXI. Inconsulta re factum a tribu Ruben altare immensae magnitudinis.

XXXII. Replicat a principio Josue cuncta Israeli cum testatione, ne discedant a praeceptis Domini, appropinquante die obitus sui.

XXXIII. Unde natus sit Abraham, vel ubi perductus. Item congregatis cum pacto obtestationis, alloquitur eos Josue.



CAPITULA LIBRI JESU NAVE.
[Col. 0467]

[Col. 0467A] I. Transite per media castra.

II. Exploratores missi de Settim.

III. Exploratores Rahab testatur.

IV. Hic populo dicit: Purificate.

V. Ubi Dominus dicit ad Jesum: Incipiam te exaltare.

VI. Jordanis siccatus.

VII. Parate duodecim viros ad lapides tollendos.

VIII. Lapides sublati.

IX. De instructione filiorum.

X. Jesus exaltatus.

XI. Sacerdotes de Jordane excesserunt.

XII. Item filii instruendi.

XIII. Gentium reges territi.

[Col. 0467B] XIV. De cultellis petrinis.

XV. Circumcisio.

XVI. Maledictum ablatum.

XVII. Pascha.

XVIII. Manna defecit.

XIX. Angelus visus.

XX. Jericho circumdari jubetur.

XXI. Jesus dicit populo: Nec clamaveritis.

XXII. De anathemate.

XXIII. Muri Jericho ceciderunt.

XXIV. De Rahab servanda.

XXV. Maledictus qui aedificaverit civitatem Jericho.

XXVI. De anathemate, qui concupivit.

XXVII. Populus fugatus.

XXVIII. Peccavit plebs.

[Col. 0467C] XXIX. Jesus de anathemate scrutatur.

XXX. Achar de anathemate confusus.

XXXI. Prima pugna Jesus, Ahi civitatem per insidiam capit.

XXXII. Gentes adversum Jesum collectae.

XXXIII. Jesus altare aedificat, et ibi Deuteronomium scribit.

XXXIV. Jesus legem benedictionum et maledictionum omni populo legit.

XXXV. Gabaonitae audientes famam Josue.

XXXVI. Ubi acceperunt Gabaonitae pacem, et Deum non invocaverunt.

XXXVII. Gabaonitae ligni caesores facti.

XXXVIII. Rex Jerusalem adversus Gabaonitas cum aliis regibus pugnat.

[Col. 0467D] XXXIX. Gabaonitae auxilium petunt a Jesu.

XL. Lapidibus coeli reges gentium interfecti.

XLI. Sol stat in Gabaon, et luna in valle Aialon.

XLII. Reges in spelunca.

XLIII. Reges de spelunca producti atque interfecti.

XLIV. Sedes super cervices regum.

XLV. Regiones quas accepit Jesus cum suis regibus, Macedam et omnes habitatores ejus.

XLVI. De Lebna in Lachis.

XLVII. Hiram auxiliator Lachis.

XLVIII. Eglon expugnatur.

XLIX. Hebron capta.

L. Dabiram cepit atque vastavit.

[Col. 0468A] LI. Terram montuosam percussit.

LII. Jabin congregat omnes reges adversus Jesum.

LIII. Equi gentium subnervati.

LIV. Civitates muratas non succendit.

LV. Dominus dedit in his agendum, ut bellarent, nec haberent misericordiam.

LVI. Enacim exterminati.

LVII. Nomina regum interfectorum a Moyse.

LVIII. Reges quos Jesus interfecit.

LIX. Terra expugnata, et in haereditatem divisa.

LX. Divisio terrae quam Moyses duabus et dimidiae tribui Manasse trans Jordanem divisit.

LXI. Sors tribus Ruben.

LXII. Sors filiorum Gad.

[Col. 0468B] LXIII. Sors dimidiae tribus Manasse.

LXIV. Hic Eleazar et principes terram novem tribubus partiuntur.

LXV. Chaleb ad Jesum.

LVI. Nomen Hebron quae prius vocabatur Cariatharbe.

LXVII. Sors tribus Judae.

LXVIII. Chaleb pars inter filios Judae.

LXIX. Chaleb propter civitatem litterarum, Axam filiam suam dedit Othoniel.

LXX. Filia Chaleb partem agri a patre postulat.

LXXI. Nomina civitatum Juda.

LXXII. Nomina civitatum quae sunt in campestribus.

LXXIII. Jebusaeum Juda expugnare non potuit.

LXXIV. Sors filiorum Joseph.

LXXV. Termini Ephraim.

[Col. 0468C] LXXVI. Quem Ephraim non expugnavit.

LXXVII. Sors filiorum Manasse.

LXXVIII. Filiae Salphaad.

LXXIX. Terminus filiorum Manasse.

LXXX. Quem Manasse expugnare non potuit.

LXXXI. Congregatio filiorum Israel in Silo.

LXXXII. Jesus septem tribubus semel terram partitur, et mittit viros ad terminandum.

LXXXIII. Sortes missae in Silo, sors prima tribus Benjamin.

LXXXIV. Nomina civitatum Benjamin.

LXXXV. Sors secunda filiorum Simeon.

LXXXVI. Sors tertia filiorum Zabulon.

LXXXVII. Sors quarta filiorum Issachar.

LXXXVIII. Sors quinta filiorum Aser.

[Col. 0468D] LXXXIX. Sors sexta filiorum Nephthali.

XC. Sors septima filiorum Dan.

XCI Filii Dan pugnaverunt contra Lesem, et ceperunt eam.

XCII. Civitas quam filii Israel Jesu dederunt.

XCIII. Praeceptum civitatum refugii.

XCIV. Nomina civitatum refugii.

XCV. Filii Levi propter civitates interpellaverunt et acceperunt.

XCVI. Sors populi Caath.

XCVII. Sors filiorum Gerson.

XCVIII. Sors filiorum Merari.

XCIX. Hebron civitas refugii filiis Aaron data.

[Col. 0469A] C. Civitas refugii filiorum Gerson.

CI. Civitas refugii filiorum Merari.

CII. Dominus sicut promisit, implevit.

CIII. Ruben et Gad Jesus reverti jubet in terram suam.

CIV. De ara quam duae tribus et dimidia aedificaverunt.

[Col. 0470A] CV. Jesus populum novissime contestatur.

CVI. Jesus dicit: Ecce ego decurro viam.

CVII. De crabronibus quos misit Dominus.

CVIII. Liberum arbitrium.

CIX. Non potestis Domino servire, quia Deus sanctus est.

CX. De lapide testamenti.



INCIPIT LIBER JOSUE BEN NUN.
[Col. 0469]

[Col. 0469B] [T. I, B. I, Cap. I.] Et factum est post mortem Mosi, servi Domini, ut loqueretur Dominus ad Josue filium Nun, ministrum Mosi, et diceret ei: Moses servus meus mortuus est: surge, et transi Jordanem istum, tu, et omnis populus tecum in terram, quam ego dabo filiis Israel. Omnem locum, quem calcaverit vestigium pedis vestri, vobis tradam, sicut locutus sum Mosi. A deserto et Libano usque ad flumen magnum Euphratem, omnis terra Hetthaeorum usque ad mare magnum contra solis occasum erit terminus vester. Nullus poterit vobis [h. tibi] resistere cunctis diebus vitae tuae: sicut fui cum Mose [Vulg. addit ita], ero et tecum: non dimittam, nec derelinquam te. Confortare, et esto robustus: tu enim sorte divides populo huic terram, [Col. 0469C] pro qua juravi patribus tuis [h. eorum], ut traderem eam illis. Confortare igitur, et esto robustus valde, ut custodias et facias omnem legem quam praecepit tibi Moses servus meus: ne declines ab ea ad dexteram vel ad sinistram, ut intelligas cuncta quae agis. Non recedat volumen legis hujus de ore tuo: sed meditaberis in eo diebus ac noctibus, ut custodias et facias omnia quae scripta sunt in eo: tunc diriges viam tuam, et intelliges eam. Ecce praecipio tibi, confortare et esto robustus. Noli metuere, et noli timere, quoniam tecum est Dominus Deus tuus in omnibus ad quaecumque perrexeris. [B. II, C. I.] Praecepitque Josue principibus populi, dicens: Transite per medium castrorum, et imperate populo, ac dicite: Praeparate vobis cibaria: quoniam post diem [Col. 0469D] tertium transibitis Jordanem, et intrabitis ad possidendam terram quam Dominus Deus vester daturus est vobis. Rubenitis quoque et Gadditis et dimidiae tribui Manasse ait: Mementote sermonis, quem praecepit vobis Moses famulus Domini, dicens: Dominus Deus vester dedit vobis requiem et omnem terram [h. et terram istam]. Uxores vestrae, et filii, ac jumenta manebunt in terra, quam dedit vobis Moses trans Jordanem: vos autem transite armati ante fratres vestros, [a 1Kb] omnes fortes manu, et pugnate pro eis, donec det Dominus requiem fratribus vestris, sicut et vobis dedit: et possideant ipsi [Col. 0470B] quoque terram, quam Dominus Deus vester daturus est eis, et sic revertemini in terram possessionis vestrae, et habitabitis in ea, quam vobis dedit Moses famulus Domini trans Jordanem contra solis ortum. Responderuntque ad Josue, atque dixerunt: Omnia, quae praecepisti nobis, faciemus, et quocumque miseris, ibimus. Sicut obedivimus in cunctis Mosi, ita obediemus et tibi: tantum sit Dominus Deus tuus tecum, sicut fuit cum Mose. Qui contradixerit ore tuo, et non obedierit cunctis sermonibus tuis [Vulg. tacet tuis] quos praeceperis ei, moriatur. Tu tantum confortare et viriliter age.

(B. III, C. II, Cap. II.) Misit ergo Josue filius Nun de Settim duos viros exploratores abscondite, et dixit eis: Ite, et considerate terram, urbemque Jericho. [Col. 0470C] Qui pergentes ingressi sunt domum mulieris meretricis, nomine Rahab, et quieverunt apud eam. Nuntiatumque est regi Jericho, et dictum: Ecce viri ingressi sunt huc per noctem de filiis Israel, ut explorarent terram. Misitque rex Jericho ad Rahab, dicens: Educ viros, qui venerunt ad te, et ingressi sunt domum tuam: exploratores quippe sunt, et omnem terram [h. explorare enim venerunt omnem terram] considerare venerunt. Tollensque mulier viros, abscondit, et ait: Fateor, venerunt ad me, sed nesciebam unde essent: cumque porta clauderetur in tenebris, et illi pariter exierunt, nescio quo abierint, persequimini cito, et comprehendetis eos. Ipsa autem fecit ascendere viros in solarium domus suae [h. Non habet, domus suae], operuitque [Col. 0470D] eos lini stipula, quae ibi erat. Ii autem qui missi fuerant, secuti sunt eos per viam quae ducit ad vadum Jordanis: illisque egressis statim, porta clausa est. Necdum obdormierant qui latebant, et ecce mulier ascendit ad illos, et ait [h. ad illos in solarium et ait]: Novi quod Dominus tradiderit vobis terram: etenim irruit in nos terror vester, et elanguerunt omnes habitatores terrae [h. a facie vestra]. Audivimus quod siccaverit Dominus aquas maris Rubri ad vestrum introitum, quando egressi estis ex Aegypto, et quae feceritis duobus Amorrhaeorum regibus, qui erant trans Jordanem, Seon et Og, quos [Col. 0471A] interfecistis. Et haec audientes pertimuimus, et [h. non habet] elanguit cor nostrum, nec remansit in nobis spiritus ad introitum vestrum. Dominus enim Deus vester, ipse est Deus in coelo sursum, et in terra deorsum. [C. III.] Nunc ergo jurate mihi per Dominum, ut quomodo ego feci vobiscum misericordiam, ita et vos faciatis cum domo patris mei: detisque mihi signum verum, ut salvetis [h. et vivificetis, etc., et est sensus, Recipite eos in cultum fidei vestrae] patrem meum et matrem meam, fratres ac sorores meas, et omnia quae eorum sunt, et eruatis animas nostras de morte. Qui responderunt ei: Anima nostra sit pro vobis in mortem, si tamen non prodideris nos. Cumque tradiderit nobis Dominus terram, faciemus in te misericordiam et veritatem. [Col. 0471B] Demisit ergo eos per funem de fenestra: domus enim ejus haerebat muro. Dixitque ad eos: Ad montana conscendite, ne forte occurrant vobis revertentes [h. persequentes]: ibique latete tribus diebus, donec redeant, et sic ibitis per viam vestram. Qui dixerunt ad eam: Innoxii erimus a juramento hoc, quo adjurasti nos, si ingredientibus nobis terram, signum fuerit funiculus iste coccineus, et ligaveris eum in fenestra, per quam nos demisisti: patrem tuum ac matrem, fratresque et omnem cognationem tuam, congregaveris in domum tuam. Qui ostium domus tuae egressus fuerit, sanguis ipsius erit in caput ejus, et nos erimus [a 1Kb] innoxii. Cunctorum autem sanguis, qui tecum in domo fuerint, redundabit in caput nostrum, si eos aliquis tetigerit. Quod [Col. 0471C] si nos prodere volueris, et sermonem istum proferre in medium, erimus mundi ab hoc juramento, quo adjurasti nos. Et illa respondit: Sicut locuti estis, ita fiat. Dimittensque eos ut pergerent, appendit funiculum coccineum in fenestra. Illi vero ambulantes pervenerunt ad montana, et manserunt ibi tres dies, donec reverterentur qui fuerant persecuti: quaerentes enim per [Vulg. add. omnem] viam, non repererunt eos. Quibus urbem ingressis [h. non habet hoc], reversi sunt et descenderunt exploratores de monte, et, Jordane transmisso, venerunt ad Josue filium Nun, narraveruntque ei omnia quae acciderant sibi, atque dixerunt: Tradidit Dominus in manus nostras omnem terram hanc, et timore prostrati sunt cuncti habitatores ejus [h. ante faciem nostram].

[Col. 0471D] [T. II, Cap. III.] Igitur Josue de nocte consurgens movit castra: egredientesque de Settim, venerunt ad Jordanem ipse et omnes filii Israel, et morati sunt [Col. 0472A] ibi tres dies. Quibus evolutis transierunt praecones per castrorum medium, et clamare coeperunt: Quando videritis arcam foederis domini Dei vestri, et sacerdotes stirpis Leviticae portantes eam, vos quoque consurgite [h. de locis vestris], et sequimini praecedentes: sitque inter vos et arcam spatium cubitorum duum millium, ut procul videre possitis, et nosse per quam viam ingrediamini, quia prius non ambulastis per eam: et cavete ne appropinquetis ad arcam [h. duum millium ad mensuram, et cavete ne appropinquetis ad arcam, ut cognoscatis viam per quam ingrediamini, quia non ambulastis per eam ab heri et nudius tertius]. [C. IV.] Dixitque Josue ad populum: Sanctificamini: cras enim faciet Dominus inter vos mirabilia. Et ait ad sacerdotes: Tollite arcam [Col. 0472B] foederis, et praecedite populum: Qui jussa complentes, tulerunt et ambulaverunt ante eos. [B. IV, C. V.] Dixitque Dominus ad Josue: Hodie incipiam exaltare te coram omni Israel: ut sciant, quod sicut cum Mose fui, ita et tecum sim. Tu autem praecipe sacerdotibus, qui portant arcam foederis, et dic eis: Cum ingressi fueritis partem aquae Jordanis, state in ea. Dixitque Josue ad filios Israel: Accedite huc, et audite verba Domini Dei vestri. Et rursum: In hoc, inquit, scietis quod [h.] Deus vivens in medio vestri est, et disperdet in conspectu vestro Chananaeum, et Hetthaeum, et Evaeum et Pherezaeum, Gergesaeum quoque et Amorrhaeum et Jebusaeum. Ecce, arca foederis Domini omnis terrae antecedet vos per Jordanem. Parate duodecim viros de tribubus Israel, [Col. 0472C] singulos per singulas tribus. [C. VI.] Et cum posuerint vestigia pedum suorum, sacerdotes qui portant [b 1Kb] arcam [h.] foederis Domini Dei universae terrae, in aquis Jordanis, aquae quae inferiores sunt, decurrent atque deficient: quae autem desuper veniunt, in una mole consistent. [B. V.] Igitur egressus est populus de tabernaculis suis [Vulg. tac. suis], ut transirent Jordanem: et sacerdotes, qui portabant arcam foederis, pergebant ante eum. Ingressisque eis Jordanem, et pedibus eorum tinctis in parte aquae (Jordanis autem ripas alvei sui tempore messis impleverat), steterunt aquae descendentes in uno loco, et ad instar montis intumescentes apparebant procul, ab urbe quae vocatur Adom usque ad locum Sarthan: quae autem inferiores erant, in mare Solitudinis (quod [Col. 0472D] nunc vocatur Mortuum), descenderunt, usquequo omnino deficerent. Populus autem incedebat contra [c 1Kb] Jericho: et sacerdotes, qui portabant arcam foederis [Col. 0473A] Domini, stabant super siccam humum in medio Jordanis accincti, omnisque populus per arentem alveum transibat.

[B. VI, C. VII, Cap. IV.] Quibus transgressis, dixit Dominus ad Josue: Elige duodecim viros singulos per singulas tribus: et praecipue eis, ut tollant de medio Jordanis alveo, ubi steterunt sacerdotum pedes, duodecim durissimos [h. non habet, durissimos] lapides, quos ponetis in loco castrorum, ubi fixeritis hac nocte tentoria. [C. VIII.] Vocavitque Josue duodecim viros, quos elegerat de filiis Israel, singulos de tribubus singulis, et ait ad eos: Ite ante arcam Domini Dei vestri ad Jordanis medium, et portate inde singuli singulos lapides in humeris vestris, juxta numerum filiorum Israel, ut sit signum [Col. 0473B] inter vos. [C. IX.] Et quando interrogaverint vos filii vestri cras, dicentes: Quid sibi volunt isti lapides? respondebitis eis: Defecerunt aquae Jordanis ante arcam foederis Domini, cum transiret eum: idcirco positi sunt lapides isti in monimentum filiorum Israel usque in aeternum. Fecerunt ergo filii Israel sicut eis praecepit Josue, portantes de medio Jordanis alveo duodecim lapides, ut ei Dominus imperarat, juxta numerum filiorum Israel, usque ad locum, in quo castrametati sunt, ibique posuerunt eos. Alios quoque duodecim lapides posuit Josue in medio Jordanis alveo, ubi steterunt sacerdotes, qui portabant arcam foederis: et sunt ibi usque in praesentem diem. Sacerdotes autem, qui portabant arcam, stabant in Jordanis medio, donec omnia [Col. 0473C] complerentur, quae Josue, ut loqueretur ad populum, praeceperat Dominus, et dixerat ei Moses. Festinavitque populus, et transiit. Cumque transissent omnes, transivit et arca Domini, sacerdotesque pergebant ante populum. Filii quoque Ruben, et Gad, et dimidia tribus Manasse, armati praecedebant fratres suos filios Israel, sicut eis praeceperat Moses [h. praecedebant filios Israel, sicut locutus est ad eos Moses. Quadraginta millia pugnatorum incedebant coram Domino]. [C. X.] Et quadraginta pugnatorum millia per turmas, et cuneos incedebant per plana atque campestria urbis Jericho. In die illo magnificavit Dominus Josue coram omni Israel, ut timerent eum, sicut timuerant Mosen, dum adviveret. [C. XI.] Dixitque ad eum: Praecipe sacerdotibus, [Col. 0473D] qui portant arcam foederis [h. testamenti], ut ascendant de Jordane. Qui praecepit eis, dicens; Ascendite de Jordane. Cumque ascendissent portantes arcam foederis Domini, et siccam humum calcare coepissent, reversae sunt aquae in alveum suum, et fluebant sicut ante consueverant. Populus autem ascendit de Jordane, decima die primi mensis, et [Col. 0474A] castrametati sunt in Galgalis contra orientalem plagam urbis Jericho. Duodecim quoque lapides, quos de Jordanis alveo sumpserant, posuit Josue in Galgalis, et dixit ad filios Israel: [C. XII.] Quando interrogaverint filii vestri cras patres suos, et dixerint eis: Quid sibi volunt isti lapides? docebitis eos, atque dicetis: Per arentem alveum transivit Israel Jordanem istum, siccante Domino Deo vestro aquas ejus in conspectu vestro, donec transiretis: sicut fecerat prius in mari Rubro, quod siccavit donec transiremus: ut discant omnes terrarum populi fortissimam Domini manum, et ut vos timeatis Dominum Deum vestrum omni tempore.

[B. VII, C. XIII, Cap. V.] Postquam ergo audierunt omnes reges Amorrhaeorum, qui habitabant [Col. 0474B] trans Jordanem ad occidentalem plagam, et cuncti reges Chanaan, qui propinqua possidebant magni maris loca, quod siccasset Dominus fluenta Jordanis coram filiis Israel donec transirent, dissolutum est cor eorum, et non remansit in eis spiritus timentium introitum filiorum Israel. [T. III, B. VIII, C. XIV.] Eo tempore ait Dominus ad Josue: Fac tibi cultros lapideos, et circumcide secundo filios Israel. [C. XV.] Fecit quod jusserat Dominus, et circumcidit filios Israel in colle praeputiorum. Haec autem causa est secundae circumcisionis: Omnis populus, qui egressus est ex Aegypto generis masculini, universi bellatores viri, mortui sunt in deserto per longissimos viae circuitus, qui omnes circumcisi erant. Populus autem qui natus est in deserto, per quadraginta [Col. 0474C] annos itineris latissimae solitudinis, incircumcisus fuit, donec consumerentur qui non audierant vocem Domini, et quibus ante juraverat, ut non ostenderet eis [a 48Kb] terram lacte et melle manantem. Horum filii in locum successerunt patrum, et circumcisi sunt a Josue: quia sicut nati fuerant, in praeputio erant [h. quia praeputiati erant], nec eos in via aliquis circumciderat. Postquam autem omnes circumcisi sunt, manserunt in eodem castrorum loco, donec sanarentur. [C. XVI.] Dixitque Dominus ad Josue: Hodie abstuli opprobrium Aegypti a vobis. Vocatumque est nomen loci illius Galgala [h. Gilgal], usque in praesentem diem. [C. XVII.] Manseruntque filii Israel in Galgalis, et fecerunt phase, quartadecima die mensis ad vesperum, in campestribus Jericho: [Col. 0474D] et comederunt de frugibus terrae die altero, azymos panes, et polentam ejusdem anni. [B. IX, C. XVIII.] Defecitque manna postquam comederunt de frugibus terrae, nec usi sunt ultra cibo illo filii Israel, sed comederunt de frugibus praesentis anni terrae Chanaan. [B. X, C. XIX.] Cum autem esset Josue in agro urbis Jericho, levavit oculos, et vidit virum [Col. 0475A] stantem contra se, et evaginatum tenentem gladium, perrexitque ad eum, et ait: Noster es, an adversariorum? Qui respondit: Nequaquam: sed sum princeps exercitus Domini, et nunc venio. Cecidit Josue pronus in terram, et adorans ait: Quid dominus meus loquitur ad servum suum? Solve, inquit, calceamentum tuum de pedibus tuis; locus enim, in quo stas, sanctus est. Fecitque Josue ut sibi fuerat imperatum.

[B. XI, Cap. VI.] Jericho autem clausa erat atque munita, timore filiorum Israel, et nullus egredi audebat aut ingredi: [C. XX.] Dixitque Dominus ad Josue: Ecce dedi in manu tua Jericho, et regem ejus, omnesque fortes viros. Circuite urbem cuncti bellatores semel per diem: sic facietis sex diebus. Septimo [Col. 0475B] autem die sacerdotes tollant septem buccinas [h. Sic facietis sex diebus, et septem sacerdotes tollent septem buccinas, quarum usus est in jubilaeo, et praecedant arcam. Et in septima die septies circuibitis civitatem, et sacerdotes clangent], quarum usus est in jubilaeo, et praecedant arcam foederis: septiesque circuibitis civitatem, et sacerdotes clangent buccinis. Cumque insonuerit vox tubae longior atque concisior, et in auribus vestris increpuerit, conclamabit omnis populus vociferatione maxima, et muri funditus corruent civitatis, ingredienturque singuli per locum contra quem steterint. Vocavit ergo Josue filius Nun sacerdotes, et dixit ad eos: Tollite arcam foederis, et septem alii sacerdotes tollant septem jubilaeorum buccinas, et incedant ante arcam Domini. Ad populum [Col. 0475C] quoque ait: Ite, et circumite civitatem, armati praecedentes arcam Domini. Cumque Josue verba finisset, et septem sacerdotes septem buccinis clangerent ante arcam foederis Domini, omnisque praecederet armatus exercitus, reliquum vulgus arcam sequebatur, ac buccinis omnia concrepabant [C. XXI.] Praeceperat autem Josue populo, dicens: Non clamabitis, nec audietur vox vestra, neque ullus sermo ex ore vestro egredietur: donec veniat dies in quo dicam vobis: Clamate et vociferamini. Circumivit ergo arca Domini civitatem semel per diem, et reversa in castra, mansit ibi. Igitur Josue de nocte consurgente, tulerunt sacerdotes arcam Domini, et septem ex eis septem buccinas, quarum in jubilaeis [Vulg. jubilaeo] usus est: praecedebantque arcam [Col. 0475D] Domini ambulantes atque clangentes: et armatus populus ibat ante eos, vulgus autem reliquum sequebatur arcam, et buccinis personabat. Circumieruntque civitatem secundo die semel, et reversi sunt in castra. Sic fecerunt sex diebus. Die autem septimo, diluculo consurgentes, circumierunt urbem, sicut dispositum erat, septies. Cumque septimo circuitu clangerent buccinis sacerdotes, dixit Josue ad omnem [h. ad populum] Israel: Vociferamini: tradidit enim vobis Dominus civitatem. [C. XXII.] Sitque civitas haec anathema, et omnia quae in ea sunt, Domino. Sola Rahab meretrix vivat cum universis qui cum ea in domo sunt: abscondit enim nuntios quos direximus. Vos autem cavete, ne de his, quae [Col. 0476A] praecepta sunt, quidpiam contingatis, et sitis praevaricationis rei, et omnia castra Israel sub peccato sint atque turbentur. Quidquid autem auri et argenti fuerit, et vasorum aeneorum ac ferri, Domino consecretur, repositum in thesauris ejus. [C. XXIII]. Igitur vociferante omni populo, et clangentibus tubis, postquam in aures multitudinis vox sonitusque increpuit, muri illico corruerunt: et ascendit unusquisque per locum, qui contra se erat, ceperuntque civitatem, et interfecerunt omnia quae erant in ea, a viro usque ad mulierem, ab infante usque ad senem. Boves quoque et oves et asinos in ore gladii percusserunt. [C. XXIV.] Duobus autem viris, qui exploratores missi fuerant, dixit Josue: Ingredimini domum mulieris meretricis, et producite eam, et omnia quae [Col. 0476B] illius sunt, sicut illi juramento firmastis. Ingressique juvenes, eduxerunt Rahab, et parentes ejus, fratres quoque, et cunctam supellectilem ac cognationem illius, et extra castra Israel manere fecerunt. Urbem autem, et omnia quae in ea erant, succenderunt, absque auro et argento, et vasis aeneis, ac ferro, quae in aerarium Domini consecrarunt. Rahab vero meretricem, et domum patris ejus, atque omnia quae habebat, fecit Josue vivere, et habitaverunt in medio Israel usque in praesentem diem: eo quod absconderit nuntios, quos miserat ut explorarent Jericho. [B. XII, C. XXV.] In tempore illo imprecatus est Josue, dicens: Maledictus vir coram Domino, qui suscitaverit et aedificaverit civitatem Jericho. In primogenito suo fundamenta illius jaciat; et in novissimo [Col. 0476C] liberorum ponat portas ejus. Fuit ergo Dominus cum Josue, et nomen ejus in omni terra vulgatum est.

[B. XIII, C. XXVI, Cap. VII.] Filii autem Israel praevaricati sunt mandatum, et usurpaverunt de anathemate. Nam Acham filius Charmi, filii Zabdi, filii Zare de tribu Juda, tulit aliquid de anathemate: iratusque est Dominus contra filios Israel. Cumque mitteret Josue de Jericho viros contra Ai, quae est juxta Beth-Aven, ad orientalem plagam oppidi Beth-El, dixit eis: Ascendite, et explorate terram. Qui praecepta complentes exploraverunt Ai. Et reversi dixerunt ei: Non ascendat omnis populus, sed duo vel tria millia virorum pergant, et deleant civitatem: quare omnis populus frustra vexetur [Vulg. vexabitur] contra hostes paucissimos? [C. XXVII.] [Col. 0476D] Ascenderunt ergo tria millia pugnatorum [h. virorum]. Qui statim terga vertentes, percussi sunt a viris urbis Ai, et corruerunt ex eis triginta et sex homines: persecutique sunt eos adversarii de porta usque Sabarim, et ceciderunt per prona fugientes: pertimuitque cor populi, et instar aquae liquefactum est. Josue vero scidit vestimenta sua, et cecidit pronus in terram coram arca Domini usque ad vesperum, tam ipse quam omnes senes Israel: miseruntque pulverem super capita sua, et dixit Josue: Heu, Domine Deus, quid voluisti traducere populum istum Jordanem fluvium [h. non habet fluvium], ut traderes nos in manus Amorrhaei, et perderes? utinam ut coepimus, mansissemus trans Jordanem. Mi Domine [Col. 0477A] Deus [h. non habet], quid dicam, videns Israelem hostibus suis terga vertentem? Audient Chananaei et omnes habitatores terrae, ac pariter conglobati circumdabunt nos, atque delebunt nomen nostrum de terra: et quid facies magno nomini tuo? [C. XXVIII.] Dixitque Dominus ad Josue: Surge, cur jaces pronus in terra? Peccavit Israel, et praevaricatus est pactum meum: tuleruntque de anathemate, et furati sunt atque mentiti, et absconderunt inter vasa sua. Nec poterit Israel stare ante hostes suos, eosque fugiet: quia pollutus est anathemate [h. factus est anathema]. Non ero ultra vobiscum, donec conteratis eum qui hujus sceleris reus est. Surge, sanctifica populum, et dices eis: Sanctificamini in crastinum: haec enim dicit Dominus Deus Israel: [Col. 0477B] Anathema in medio tui est, Israel: non poteris stare coram hostibus tuis, donec deleatur ex te qui hoc contaminatus est scelere. Accedetisque mane singuli per tribus vestras: et quamcumque tribum sors invenerit, accedet per cognationes suas, et cognatio per domos domusque per viros. Et quicumque ille in hoc facinore fuerit deprehensus, comburetur igni cum omni substantia sua: quoniam praevaricatus est pactum Domini, et fecit nefas in Israel. [C. XXIX.] Surgens itaque Josue mane, applicavit Israel per tribus suas, et inventa est tribus Juda. Quae cum juxta familias suas esset oblata, inventa est familia Zarai. Illam quoque per [a 1Kb] viros offerens, reperit Zabdi: cujus domum in singulos dividens viros, invenit [b 1Kb] Achan filium Charmi, filii Zabdi, filii [Col. 0477C] Zare de tribu Juda. Et ait ad Achan: Fili mi, da gloriam Domino Deo Israel, et confiteare, atque indica mihi quid feceris, ne abscondas. [C. XXX.] Responditque Achan Josue, et dixit ei: Vere ego peccavi Domino Deo Israel, et sic et sic feci. Vidi enim inter spolia pallium coccineum valde bonum [h. pallium de Senaar unum bonum], et ducentos siclos argenti, regulamque auream quinquaginta siclorum: et concupiscens abstuli, et abscondi in terra contra medium tabernaculi mei, argentumque fossa humo operui. Misit ergo Josue ministros: qui currentes ad tabernaculum illius repererunt cuncta abscondita in eodem loco, et argentum simul. Auferentesque de tentorio tulerunt ea ad Josue et ad omnes filios Israel, projeceruntque ante Dominum. [Col. 0477D] Tollens itaque Josue Achan filium Zare, argentumque et pallium, et auream regulam, filiosque ejus et filias, boves et asinos, et oves, ipsumque tabernaculum, et cunctam supellectilem (et omnis Israel cum eo); duxerunt eos ad Vallem Achor: ubi dixit Josue: Quia [Vulg. qui] turbasti nos, exturbet te Dominus in die hac. Lapidavitque eum omnis Israel: [Col. 0478A] et cuncta quae illius erant, igne consumpta sunt. Congregaverunt quoque super eum acervum magnum lapidum, qui permanet usque in praesentem diem. Et aversus est furor Domini ab eis. Vocatumque est nomen loci illius, Vallis Achor, usque hodie.

[T. IV, B. XIV. C. XXXI, Cap. VIII.] Dixit autem Dominus ad Josue: Ne timeas, neque formides: tolle tecum omnem multitudinem pugnatorum, et consurgens ascende in oppidum Ai. Ecce tradidi in manu tua regem ejus, et populum urbemque et terram. Faciesque urbi Ai, et regi ejus, sicut fecisti Jericho, et regi illius: praedam vero et omnia animantia diripietis vobis: pone insidias urbi post eam. Surrexitque Josue, et omnis exercitus bellatorum cum eo, ut ascenderent in Ai: et electa triginta [Col. 0478B] millia virorum fortium misit nocte, praecepitque eis, dicens: Ponite insidias post civitatem: nec longius recedatis: et eritis omnes parati. Ego autem, et reliqua multitudo quae mecum est, accedemus ex adverso contra urbem. Cumque exierint contra nos, sicut ante fecimus [h. non habet fecimus], fugiemus et terga vertemus: donec persequentes ab urbe longius protrahantur [Vulg. protrahamur]: putabunt enim fugere nos sicut prius. Nobis ergo fugientibus, et illis sequentibus, consurgetis de insidiis, et vastabitis civitatem: tradetque eam Dominus Deus vester in manus vestras. Cumque ceperitis urbem [Vulg. tacet urbem], succendite eam, et sic omnia facietis, ut jussi [h. juxta verbum Domini facite. Videte quia ego praecipio vobis]. Dimisitque eos, et [Col. 0478C] perrexerunt ad insidiarum locum, sederuntque inter Beth-El et Ai, ad occidentalem plagam urbis Ai: Josue autem in nocte illa in medio mansit populi, surgensque diluculo recensuit socios, et ascendit cum senioribus in fronte exercitus, vallatus auxilio pugnatorum. Cumque venissent et ascendissent ex adverso civitatis, steterunt ad septentrionalem urbis plagam, inter quam et eos vallis media erat. Quinque millia autem viros elegerat, et posuerat in insidiis inter Beth-El et Ai, ex occidentali parte ejusdem civitatis: omnis vero reliquus exercitus ad aquilonem aciem dirigebat, ita ut novissimi multitudinis [Vulg. addit illius] occidentalem plagam urbis attingerent. Abiit ergo Josue nocte illa, et stetit in vallis medio. [C. XXXII.] Quod cum vidisset rex [Col. 0478D] Ai, festinavit mane, et egressus est cum omni exercitu civitatis, direxitque aciem contra desertum, ignorans quod post tergum laterent insidiae. Josue vero et omnis Israel cesserunt loco, simulantes metum, et fugientes per viam solitudinis. At illi vociferantes pariter, et se mutuo cohortantes, persecuti sunt eos. Cumque recessissent a civitate, et ne unus [Col. 0479A] quidem in urbe Ai et Beth-El remansisset qui non persequeretur Israel (sicut eruperant aperta porta [Vulg. tacet porta] oppida relinquentes), dixit Dominus ad Josue: Leva clypeum, qui in manu tua est, contra urbem Ai, quoniam tibi tradam eam. Cumque elevasset clypeum ex adverso civitatis, insidiae, quae latebant, surrexerunt confestim: et pergentes ad civitatem, ceperunt et succenderunt eam. Viri autem civitatis, qui persequebantur Josue, respicientes et videntes fumum urbis ad coelum usque conscendere, non potuerunt ultra huc illucque diffugere: praesertim cum hi qui simulaverant fugam, et tendebant ad solitudinem, contra persequentes fortissime restitissent. Vidensque Josue et omnis Israel quod capta esset civitas, et fumus urbis ascenderet, reversus [Col. 0479B] percussit viros Ai. Si quidem et illi qui ceperant et succenderant civitatem, egressi ex urbe contra suos, medios hostium ferire coeperunt. Cumque ergo ex utraque parte adversarii caederentur, ita ut nullus de tanta multitudine salvaretur, regem quoque urbis Ai apprehenderunt viventem, et obtulerunt Josue. Igitur omnibus interfectis, qui Israelem ad deserta tendentem fuerant persecuti, et in eodem loco gladio corruentibus reversi filii Israel percusserunt civitatem. Erant autem qui eo die conciderant a viro usque ad mulierem, duodecim millia hominum, omnes urbis Ai. Josue vero non contraxit manum quam in sublime porrexerat, tenens clypeum donec interficerentur omnes habitatores Ai. Jumenta autem et praedam civitatis diviserunt sibi filii Israel, [Col. 0479C] sicut praeceperat Dominus Josue. Qui succendit urbem, et fecit eam tumulum sempiternum: regem quoque ejus suspendit in patibulo usque ad vesperam. Et solis occasu praecepit Josue, et deposuerunt cadaver ejus de cruce: projeceruntque in ipso introitu civitatis, congesto super eum magno acervo lapidum, qui permanet usque in praesentem diem. [XXXIII.] Tunc aedificavit Josue altare Domino Deo Israel in monte Hebal: sicut praeceperat Moses famulus Domini filiis Israel, et scriptum est in volumine legis Mosi: Altare de lapidibus impolitis, quos ferrum non tetigit: et obtulit super eo holocausta Domino, immolavitque pacificas victimas. Et scripsit super lapides Deuteronomium legis Mosi, quod ille digesserat coram filiis Israel. Omnis [Col. 0479D] autem populus [h. et omnis Israel], et majores natu, ducesque ac judices stabant ex utraque parte arcae, in conspectu sacerdotum [h. sacerdotum Levitarum], qui portabant arcam foederis Domini, ut advena ita et indigena. Media pars eorum juxta montem Garizim, et media juxta montem Hebal, sicut praeceperat Moses famulus Domini. Et primum quidem benedixit populos Israel. [C. XXXIV.] Post haec legit omnia verba benedictionis et maledictionis, et cuncta [h. non habet] quae scripta erant in legis volumine. Nihil ex his quae Moses jusserat, reliquit intactum, sed universa replicavit coram omni multitudine Israel, mulieribus ac parvulis et advenis, qui inter eos morabantur.

[Col. 0480A] [B. XV, Cap. IX.] Quibus auditis, cuncti reges trans Jordanem, qui versabantur in montanis et campestribus, in maritimis ac littore maris magni, hi quoque qui habitabant juxta Libanum, Hetthaeus et Amorrhaeus, et Chananaeus, Pherezaeus, et Evaeus, et Jebusaeus, congregati sunt pariter, ut pugnarent contra Josue et Israel uno animo, eademque sententia [h. non habet]. [B. XVI, C. XXXV.] At hi qui habitabant in Gabaon, audientes cuncta quae fecerat Josue, Jericho et Ai: et callide cogitantes, tulerunt sibi cibaria, saccos veteres asinis imponentes, et utres vinarios scissos atque consutos, calceamentaque perantiqua, quae ad indicium vetustatis pittaciis consuta erant, induti veteribus vestimentis: panes quoque quos portabant ob viaticum, duri erant, et [Col. 0480B] in frustra comminuti: perrexeruntque ad Josue, qui tunc morabatur in castris Galgalae, et dixerunt ei, atque omni simul Israeli: De terra longinqua venimus, pacem vobiscum facere cupientes. Responderuntque viri Israel ad eos [h. ad Evaeum], atque dixerunt: Ne forsan in terra, quae nobis forte debetur, habitetis, et non possimus foedus inire vobiscum. At illi ad Josue: Servi, inquiunt, tui sumus. Quibus Josue: Quinam, ait, estis vos? et unde venistis? Responderunt: De terra longinqua valde venerunt servi tui in nomine Domini Dei tui. Audivimus enim famam potentiae ejus, cuncta quae fecit in Aegypto, et duobus Amorrhaeorum regibus, qui fuerunt trans Jordanem, Seon regi Esebon, et Og regi Basan, qui erant in Astharoth: dixeruntque [Col. 0480C] nobis seniores, et omnes habitatores terrae nostrae: Tollite in manibus cibaria ob longissimam viam, et occurrite eis, ac dicite: Servi vestri sumus, foedus inite nobiscum. En, panes quando egressi sumus de domibus nostris, ut veniremus ad vos, calidos sumpsimus, nunc sicci facti sunt, et vetustate nimia comminuti. Utres vini novos implevimus, nunc rupti sunt et soluti. Vestes et calceamenta quibus induimur, et quae habemus in pedibus, ob longitudinem largioris [Vulg. longioris] viae trita sunt, et pene consumpta. [C. XXXVI.] Susceperunt igitur de cibariis eorum, et os Domini non interrogaverunt. Fecitque Josue cum eis pacem, et inito foedere pollicitus est, quod non occiderentur: principes quoque multitudini juraverunt eis. Post dies autem tres [Col. 0480D] initi foederis, audierunt quod in vicino habitarent, et inter eos futuri essent. Moveruntque castra filii Israel, et venerunt in civitates eorum die tertio, quarum haec vocabula sunt, Gabaon, et Caphira, et Beroth, et Cariath-Jarim. Et non percusserunt eos, eo quod jurassent eis principes multitudinis in nomine Domini Dei Israel [h. in Domino Deo Israel]. Murmuravit itaque omne vulgus contra principes. [C. XXXVII]. Qui responderunt eis: Juravimus illis in nomine Domini Dei Israel [h. in Domino Deo Israel], et idcirco non possumus eos contingere. Sed hoc faciemus eis. Reserventur quidem, ut vivant, ne contra nos ira Domini concitetur, si pejeraverimus: sed sic vivant, ut in usus universae multitudinis [Col. 0481A] ligna caedant, aquasque comportent. Quibus haec loquentibus: vocavit Gabaonitas Josue, et dixit eis: Cur nos decipere fraude voluistis [h. quare decepistis nos], ut diceretis: Procul valde habitamus a vobis cum in medio nostri sitis? Itaque sub maledictione eritis, et non deficiet de stirpe vestra ligna caedens, aquasque comportans in domum Dei mei. Qui responderunt: Nuntiatum est nobis [h. non habet nobis] servis tuis, quia promisisset Dominus Deus tuus Mosi servo suo, ut traderet vobis omnem terram, et disperderet cunctos habitatores ejus [h. a facie vestra]. Timuimus igitur valde, et providimus animabus nostris vestro terrore compulsi, et hoc consilium inivimus. Nunc autem in manu tua sumus: quod tibi bonum et rectum videtur, fac nobis. [Col. 0481B] Fecit ergo Josue ut dixerat, et liberavit eos de manu filiorum Israel, ut non occiderentur. Decrevitque in illo die eos esse in ministerio cuncti populi, et altaris Domini, caedentes ligna, et aquas comportantes, usque in praesens tempus, in loco quem Dominus elegisset.

[B. XVII, C. XXXVIII, Cap. X.] Quae cum audisset Adonisedec, rex Jerusalem, quod scilicet cepisset Josue Ai, et subvertisset eam (sicut enim fecerat Jericho et regi ejus, sic fecit Ai et regi illius), et quod transfugissent [h. pacem inissent] Gabaonitae ad Israel, et essent foederati eorum, timuit valde. Urbs enim magna erat Gabaon, et una regalium civitatum, et major oppido Ai, omnesque bellatores ejus fortissimi. Misit ergo Adonisedec rex Jerusalem [Col. 0481C] ad Oham regem Hebron, et ad Phiram regem Jarimuth, ad Japhie quoque regem Lachis, et ad Dabir regem Eglon, dicens: Ascendite ad me, et ferte praesidium, ut expugnemus Gabaon, quae transfugerit [h. pacem inierit] ad Josue et ad filios Israel. [T. V.] Congregati igitur ascenderunt quinque reges Amorrhaeorum, rex Jerusalem, rex Hebron, rex Jarimuth, rex Lachis, rex Eglon, simul cum exercitibus suis, et castrametati sunt circa Gabaon, oppugnantes eam. [C. XXXIX.] Habitatores autem Gabaon urbis obsessae [h. non habet] miserunt ad Josue, qui tunc morabatur in castris apud Galgalam, et dixerunt ei: Ne retrahas manus tuas ab auxilio servorum tuorum: ascende cito, et libera nos, ferque praesidium: convenerunt enim adversum nos omnes reges [Col. 0482A] Amorrhaeorum, qui habitant in montanis. Ascenditque Josue de Galgalis, et omnis exercitus bellatorum cum eo, virique fortissimi. [B. XVIII.] Dixitque Dominus ad Josue: Ne timeas eos: in manus enim tuas tradidi illos: nullus tibi ex eis resistere poterit. Irruit itaque Josue super eos repente, tota nocte ascendens de Galgalis. Et conturbavit eos Dominus a facie Israel: contrivitque plaga magna in Gabaon, ac persecutus est [Vulg. addit eos] per viam ascensus Beth-Horon, et percussit usque Azeca et Maceda. [C. XL.] Cumque fugerent filios Israel [h. a facie Israel], et essent in descensu Beth Horon, Dominus misit super eos lapides magnos de coelo usque ad Azeca: et mortui sunt multo plures lapidibus grandinis, quam quos gladio percusserant filii Israel. [Col. 0482B] Tunc locutus est Josue Domino, in die qua tradidit Amorrhaeum in conspectu filiorum Israel, dixitque coram eis: Sol, contra Gabaon ne movearis; et luna, contra vallem Aialon. [C. XLI.] Steteruntque sol et luna, donec ulcisceretur se gens de inimicis suis. Nonne scriptum est hoc in [a 27Kb] libro Justorum [h. recti, id est, Dei]? Stetit itaque sol in medio coeli, et non festinavit occumbere spatio unius diei. Non fuit ante et [Vulg. nec] postea tam longa dies [h. talis dies], obediente Domino voci hominis, pugnante pro Israel. Reversusque est Josue cum omni Israel in castra Galgalae. [C. XLII.] Fugerunt enim quinque reges, et se absconderunt in spelunca urbis Maceda. Nuntiatumque est Josue, quod inventi essent quinque reges latentes in spelunca [Vulg. addit urbis] Maceda. Qui [Col. 0482C] praecepit sociis, et ait: Volvite saxa ingentia ad os speluncae, et ponite viros industrios, qui clausos custodiant: vos autem nolite stare, sed persequimini hostes, et extremos quosque fugientium caedite: ne dimittatis eos urbium suarum intrare praesidia, quos tradidit Dominus Deus in manus vestras. Caesis igitur adversariis plaga magna, et usque ad internecionem pene consumptis, hi qui Israel effugere potuerunt, ingressi sunt civitates munitas. Reversusque est omnis exercitus ad Josue in Maceda, ubi tunc erant castra, sani et integro numero: nullusque contra filios Israel mutire ausus est. [C. XLIII.] Praecepitque Josue, dicens: Aperite os speluncae, et producite ad me quinque reges, qui in ea latitant. Feceruntque ministri ut sibi fuerat imperatum, et eduxerunt ad [Col. 0483A] eum quinque reges de spelunca, regem Jerusalem, regem Hebron, regem Jarimuth, regem Lachis, regem Eglon. [C. XLIV.] Cumque educti essent ad eum, vocavit omnes viros Israel, et ait ad principes exercitus qui secum erant: Ite et ponite pedes super colla regum istorum. Qui cum perrexissent, et subjectorum pedibus colla calcarent, rursum ait ad eos: Nolite timere, nec paveatis, confortamini et estote robusti: sic enim faciet Dominus cunctis hostibus vestris, adversum quos dimicatis. Percussitque Josue, et interfecit eos, atque suspendit super quinque stipites: fueruntque suspensi usque ad vesperum. Cumque occumberet sol, praecepit sociis, ut deponerent eos de patibulis. Qui depositos projecerunt in speluncam, in qua latuerant, et posuerunt [Col. 0483B] super os ejus saxa ingentia, quae permanent usque in praesens. [C. XLV.] Eodem die Macedam quoque cepit Josue, et percussit in ore gladii, regemque illius interfecit et omnes habitatores ejus: non dimisit in ea saltem parvas reliquias. Fecitque regi Maceda, sicut fecerat regi Jericho. Transivitque cum omni Israel de Maceda in Libna, et pugnabat contra eam: quam tradidit Dominus cum rege suo in manu Israel: percusseruntque urbem in ore gladii, et omnes habitatores ejus. Non dimiserunt in ea ullas reliquias. Feceruntque regi Libna, sicut fecerant regi Jericho. [C. XLVI.] De Libna transivit in Lachis cum omni Israel: et exercitu per gyrum disposito oppugnabat eam. Tradiditque Dominus Lachis in manu Israel, et cepit eam die altero, atque percussit [Col. 0483C] in ore gladii, omnemque animam, quae fuerat in ea, sicut fecerat Libna. [C. XLVII.] Eo tempore ascendit Horam, rex Gezer, ut auxiliaretur Lachis, quem percussit Josue cum omni populo ejus usque ad internecionem. [C. XLVIII.] Transivitque de Lachis in Eglon, et circumdedit, atque expugnavit eam eadem die: percussitque in ore gladii omnes animas, quae erant in ea, juxta omnia quae fecerat Lachis. [C. XLIX.] Ascendit quoque cum omni Israel de Eglon in Hebron, et pugnavit contra eam, cepitque, et percussit in ore gladii, regem quoque ejus, et omnia oppida regionis illius, universasque animas quae in ea fuerant commoratae: non reliquit in ea ullas reliquias: sicut fecerat Eglon, sic fecit et Hebron, cuncta quae in ea reperit consumens gladio. [Col. 0483D] [C. L.] Inde reversus in Dabiram, cepit eam atque vastavit: regem quoque ejus, et omnia per circuitum oppida, percussit in ore gladii: non dimisit in ea ullas reliquias: sicut fecerat Hebron et Libna et regibus earum, sic fecit Dabir et regi illius. [C. LI.] Percussit itaque Josue omnem terram montanam et meridianam atque campestrem, et Asedoth, cum regibus suis: non dimisit in [h.] eis ullas reliquias, sed omne quod spirare poterat, interfecit, sicut praeceperat ei Dominus Deus Israel, a Cades-Barne usque ad Gazam [h. Aza]. Omnem terram Gosen usque Gabaon, universos reges et regiones eorum, uno cepit impetu, atque vastavit; Dominus enim [Col. 0484A] Deus Israel pugnabat pro eo, reversusque est cum omni Israel ad locum castrorum in Galgala.

[C. LII, Cap. XI.] Quae cum audisset Jabin rex Asor, misit ad Jobab regem Madon, et ad regem Semeron, atque ad regem Achsaph: ad reges quoque Aquilonis, qui habitabant in montanis et in planitie contra meridiem Chineroth, in campestribus quoque et in regionibus Dor juxta mare; Chananaeumque ab oriente et occidente, et Amorrhaeum atque Hetthaeum ac Pherezaeum et Jebusaeum in montanis: Evaeum quoque qui habitabat ad radices Hermon in terra Mispha. Egressique sunt omnes cum turmis suis, populus multus nimis sicut arena, quae est in littore maris, equi quoque et currus immensae multitudinis. Conveneruntque omnes reges isti in unum [Col. 0484B] ad aquas Merom, ut pugnarent contra Israel. Dixitque Dominus ad Josue: Ne timeas eos: cras enim hac eadem hora ego tradam omnes istos vulnerandos [h. vulneratos] in conspectu Israel: equos eorum subnervabis, et currus igne combures. [C. LIII.] Venitque Josue, et omnis exercitus cum eo adversum illos ad aquas Merom subito, et irruerunt super eos, tradiditque illos Dominus in manu Israel. Qui percusserunt eos, et persecuti sunt usque ad Sidonem magnam, et aquas Miserephoth [h. Miserephoth, in Latinum, aquas calidas], campumque Misphe, qui est ad orientalem illius partem. Ita percussit omnes, ut nullas dimitteret ex eis reliquias: fecitque sicut praeceperat ei Dominus, equos eorum subnervavit, currusque igne combussit. Reversusque statim cepit [Col. 0484C] Asor, et regem ejus percussit gladio. Asor enim antiquitus inter omnia regna haec principatum tenebat. Percussitque omnes animas, quae ibidem morabantur: non dimisit in ea ullas reliquias, sed usque ad internecionem universa vastavit, ipsamque urbem [h.] combussit incendio. [C. LIV.] Et omnes per circuitum civitates, regesque earum cepit, percussit atque delevit, sicut praeceperat ei Moses famulus Domini. Absque urbibus, quae erant in collibus et in tumulis sitae, caeteras succendit Israel: unam tantum Asor munitissimam flamma consumpsit [h. Verumtamen urbes quae erant in tumulis sitae non succendit Israel. Unam tantum Asor munitissimam Josue flamma consumpsit]. Omnemque praedam istarum urbium ac jumenta diviserunt sibi filii [Col. 0484D] Israel, cunctis hominibus interfectis. Sicut praeceperat Dominus Mosi servo suo, ita praecepit Moses Josue, et ille universa complevit: non praeteriit de universis mandatis ne unum quibem verbum, quod jusserat Dominus Mosi. Cepit itaque Josue omnem terram montanam, et meridianam, terramque Gosen, et planitiem, et occidentalem plagam, montemque Israel, et campestria ejus: et partem montis quae ascendit Seir usque ad Baal Gad, per planitiem Libani subter montem Hermon: omnes reges eorum cepit, percussit et occidit. Multo tempore pugnavit Josue contra reges istos. Non fuit civitas quae [h.] se traderet filiis Israel, praeter Evaeum, qui habitabat in Gabaon: omnes bellando cepit. [C. LV.] Domini [Col. 0485A] enim sententia fuerat, ut indurarentur corda eorum, et pugnarent contra Israel, et caderent, et non mererentur ullam clementiam, ac perirent, sicut praeceperat Dominus Mosi. [T. VI, C. LVI.] In tempore illo venit Josue, et interfecit Enacim de montanis, de [Vulg. tacet de] Hebron, et Debir, et Anab, et de omni monte Juda et Israel, urbesque eorum delevit. Non reliquit ullum de stirpe Enacim, in terra filiorum Israel: absque in civitatibus [h. non habet in civitatibus] Gaza, et Geth, et Azoto, in quibus solis relicti sunt. Cepit ergo Josue omnem terram, sicut locutus est Dominus ad Mosen, et tradidit eam in possessionem filiis Israel, secundum partes et tribus suas. Quievitque terra a praeliis.

[Col. 0485B] [Cap. XII.] Hi sunt reges, quos percusserunt filii Israel, et possederunt terram eorum trans Jordanem [a 1Kb] ad solis ortum, a torrente Arnon usque ad montem Hermon, et omnem orientalem plagam, quae respicit solitudinem. [C. LVII.] Seon rex Amorrhaeorum, qui habitavit in Esebon, dominatus est ab Aroer, quae sita est super ripam torrentis Arnon, et mediae partis in valle, dimidiique Galaad, usque ad torrentem Jaboc, qui est terminus filiorum Ammon. Et a solitudine usque ad mare Cheneroth contra orientem, et usque ad mare deserti, quod est mare salsissimum, ad orientalem plagam per viam, quae ducit Beth-Jisimoth: et ab australi parte, quae subjacet Asedoth-Phisga. [B. XIX.] Terminus Og regis Basan, de reliquiis Raphaim, qui habitavit in Astaroth, [Col. 0485C] et in Edrai, et dominatus est in monte Hermon, et Salacha, atque in universa Basan, usque ad terminum Gesuri, et Machati, et dimidiae partis Galaad; terminum Seon regis Esebon. Moses famulus Domini, et filii Israel percusserunt eos, tradiditque terram eorum Moses in possessionem Rubenitis, et Gadditis et dimidiae tribui Manasse. [B. XX, C. LVIII.] Hi sunt reges terrae, quos percussit Josue, et filii Israel, trans Jordanem ad occidentalem plagam, a Baal-Gad in campo Libani, usque ad montem, cujus pars ascendit in Seir: tradiditque eam Josue in possessionem tribubus Israel, singulis partes suas, tam in montanis quam in planis atque campestribus. In Asedoth, et solitudine, ac meridie Hetthaeus fuit et Amorrhaeus, Chananaeus, et Pherezaeus, [Col. 0485D] Evaeus et Jebusaeus. Rex Jericho unus: rex Ai, quae est ex latere Bethel, unus: rex Jerusalem unus, rex Hebron unus: rex Jarimuth unus, rex Lachis unus, rex Eglon unus, rex Gezer unus, rex Debir unus, rex Geder unus, rex Harma unus, rex Harad unus, rex Libna unus, rex Adulam unus, rex Maceda unus, rex Beth El unus, rex Tapphua unus, rex Epher unus, rex Aphec unus, rex Lassaron unus, rex Madon unus, rex Asor unus, rex Simeron Maron unus, rex Achsaph unus, rex Thanac unus, rex Mageddo unus, rex Cedes unus, rex Jacanaam [Col. 0486A] Charmeli unus, rex Dor, et provinciae [h. de provincia.] Dor unus, rex Gentium Galgal unus, rex Thirsa unus: omnes reges triginta et unus.

[T. VII, C. LIX, Cap. XIII.] Josue senex, provectaeque aetatis erat, et dixit Dominus ad eum: Senuisti, et longaevus es, terraque latissima derelicta est, quae necdum est sorte divisa: omnis videlicet Galilaea, Philisthim, et universa Gesuri. A fluvio turbido, qui irrigat Aegyptum, usque ad terminos Accaron contra aquilonem: terra Chanaan, quae in quinque regulos Philisthim dividitur, Gazaeos, et Azotios, Ascalonitas, Getthaeos, et Accaronitas. Ad meridiem vero sunt [h. Ad austrum sunt] Evaei, omnis terra Chanaan, et Maara Sidoniorum, usque Apheca et terminos Amorrhaei, [Col. 0486B] ejusque confinia [h . . . ]. Libani quoque regio contra orientem [h . . . ], a Baal Gad sub monte Hermon, donec ingrediaris Emath Omnium qui habitant in monte, a Libano usque ad aquas Miserephoth, universique Sidonii. [B. XXI.] Ego sum qui delebo [h. ejiciam] eos a facie filiorum Israel. Veniat ergo in partem haereditatis Israel, sicut praecepi tibi. [C. LX.] Et nunc divide terram in possessionem novem tribubus, et dimidiae tribui Manasse, cum qua Ruben et Gad possederunt terram, quam tradidit eis Moses famulus Domini trans fluenta Jordanis ad orientalem plagam. Ab Aroer, quae sita est in ripa torrentis Arnon, et in vallis medio, universaque campestria Medaba, usque Dibon, et cunctas civitates Seon regis Amorrhaei, qui regnavit in Esebon, [Col. 0486C] usque ad terminos filiorum Ammon, et Galaad, ac terminum Gesuri et Machati, et omnem montem Hermon, et universam Basan, usque Salecha, omne regnum Og in Basan, qui regnavit in Astharoth et Edrai, ipse fuit de reliquiis Raphaim: percussitque eos Moses, atque delevit. Nolueruntque disperdere filii Israel Gesuri et Maachati: et habitaverunt in medio Israel usque in praesentem diem. Tribui autem Levi non dedit possessionem; sed sacrificia et victimae [h. et victimae, non habet] Domini Dei Israel, ipsa est ejus haereditas, sicut locutus est illi. [C. LXI.] Dedit ergo Moses possessionem tribui filiorum Ruben juxta cognationes suas. Fuitque terminus eorum ab Aroer quae sita est in ripa torrentis Arnon, et in valle ejusdem torrentis media: universam [Col. 0486D] planitiem [h. et urbem quae est in medio ejusdem torrentis, et universam planitiem], quae ducit Medaba, Esebon, cunctosque viculos ejus [Vulg. earum], qui sunt in campestribus: Dibon quoque, et Bamoth-Baal, et oppidum Baal Maon, Jasa, et Cedemoth, et Mephaath, et Ciriathaim, et Sibama, et Sereth-Assahar in monte convallis. Beth-Phohor et Asedoth-Phisga, et Beth-Jisimoth; omnes urbes campestres, universaque regna Seon regis Amorrhaei, qui regnavit in Esebon, quem percussit Moses cum principibus Madian: Evi, et Recem, et [Col. 0487A] Sur, et Hur, et Reba, duces [Vulg. tac. duces] Seon habitatores terrae. Et Balaam filium Beor hariolum occiderunt filii Israel gladio cum caeteris interfectis. Factusque est terminus filiorum Ruben Jordanis fluvius. Haec est possessio Rubenitarum per cognationes suas urbium et viculorum. [C. LXII.] Deditque Moses tribui Gad et filiis ejus per cognationes suas possessionem, cujus haec divisio est [h. cujus iste est terminus]. Terminus Jaser, et omnes civitates Galaad, dimidiamque partem terrae filiorum Ammon, usque ad Aroer, quae est contra Rabba. Et ab Esebon usque Ramath, Misphe et Batonim: et a Manaim usque ad [h.] terminum Dabir. In valle quoque Beth-Aram, et Beth-Nemra, et Soccoth, et Saphon reliquam partem regni Seon [Col. 0487B] regis Esebon: hujus quoque Jordanis finis est, usque ad extremam partem maris Chenereth trans Jordanem ad orientalem plagam. Haec est possessio filiorum Gad per familias suas, civitates et villae earum. [C. LXIII.] Dedit et dimidiae tribui Manasse, filiisque ejus juxta cognationes suas possessionem, cujus hoc principium est: a Manaim universam Basan, et cuncta regna Og regis Basan, omnesque vicos Jair, qui sunt in Basan, sexaginta oppida. Et dimidiam partem Galaad, Astharoth, et Edrai, urbes regni Og in Basan: filiis Machir, filii Manasse, dimidiae parti filiorum Machir juxta cognationes suas. Hanc possessionem divisit Moses in campestribus Moab trans Jordanem contra Jericho ad orientalem plagam. Tribui autem Levi non dedit [Col. 0487C] possessionem: quoniam Dominus Deus Israel ipse est possessio ejus, ut locutus est illi.

[C. LXIV, Cap. XIV.] Hoc est quod possederunt filii Israel in terra Chanaan, quam dederunt eis Eleazar sacerdos et Josue filius Nun, et principes familiarum per tribus Israel: sorte omnia dividentes, sicut praeceperat Dominus in manu Mosi, novem tribubus et dimidiae tribui. Duabus enim tribubus et dimidiae dederat Moses trans Jordanem possessionem: absque Levitis, qui nihil terrae acceperunt inter fratres suos: sed in eorum successerunt locum [h. non habet ea, sed sic: Quoniam filii Joseph in duas fuere divisi tribus] filii Joseph in duas divisi tribus, Manasse et Ephraim: nec acceperunt. Levitae aliam in terra partem, nisi urbes ad habitandum, [Col. 0487D] et suburbana earum ad alenda jumenta et pecora sua. Sicut praeceperat Dominus Mosi, ita fecerunt filii Israel, et diviserunt terram. [B. XXII, C. LXV.] Accesserunt itaque filii Juda ad Josue in Galgala, locutusque est ad eum Chaleb filius Jephonne Cenezaeus: Nosti quid locutus sit Dominus ad Mosen hominem Dei de me et te in Cades-Barne. Quadraginta annorum eram quando me misit Moses famulus Domini de Cades-Barne, ut considerarem terram, nuntiavique ei quod mihi verum videbatur. Fratres autem mei, qui ascenderant mecum, dissolverunt cor populi: et nihilominus ego secutus sum Dominum Deum meum. Juravitque Moses in die illo, dicens: Terra, quam calcavit pes tuus, erit possessio [Col. 0488A] tua, et filiorum tuorum in aeternum: quia secutus es Dominum Deum meum. Concessit ergo Dominus vitam mihi, sicut pollicitus est usque in praesentem diem. Quadraginta et quinque anni sunt, ex quo locutus est Dominus verbum istud ad Mosen, quando ambulabat Israel per solitudinem: hodie octoginta quinque annorum sum, sic valens, ut eo valebam tempore quando ad explorandum missus sum, illius in me temporis fortitudo usque hodie perseverat, tam ad bellandum quam ad gradiendum. Da ergo mihi montem istum, quem pollicitus est Dominus, te quoque audiente, in quo Enacim sunt et urbes [h. quem pollicitus est Dominus in die illa, quia tu quoque audisti, quod Enacim sunt ibi et urbes] magnae atque munitae, si forte sit Dominus mecum, et potero delere eos, sicut [Col. 0488B] promisit mihi. [C. LXVI.] Benedixitque ei Josue, et tradidit [Vulg. add. ei] Hebron in possessionem. Atque ex eo fuit Hebron Chaleb filio Jephonne Cenezaeo usque in praesentem diem: quia secutus est Dominum Deum Israel. Nomen Hebron ante vocabatur Cariat-Arbe: Adam maximus ibi inter Enacim situs est: et terra cessavit a praeliis.

[B. XXIII, C. LXVII, Cap. XV.] Igitur sors filiorum Judae per cognationes suas ista fuit, a termino Edom, desertum Sin contra meridiem, et usque ad extremam partem australis plagae. Initium ejus a summitate maris salsissimi, et a lingua ejus, quae respicit meridiem. Egrediturque contra ascensum Scorpionis, et pertransit in Sina: ascenditque in Cades Barne, et pervenit in Esron, ascendens Addara, [Col. 0488C] et circumiens Carcaa, atque inde pertransiens in Asemona, et perveniens ad torrentem Aegypti: eruntque termini ejus mare magnum [h. non habet, magnum]. Hic erit finis meridianae plagae. Ab oriente vero erit initium, mare salsissimum usque ad extrema Jordanis, et ea quae respiciunt ad aquilonem, a lingua maris usque ad eumdem Jordanem fluvium. Ascenditque terminus in Beth-Agla, et transit ab aquilone in Beth-Araba: ascendens ad lapidem Boen filii Ruben. Et tendens usque ad terminos Debera de Valle Achor, contra aquilonem respiciens Galgala, quae est ex adverso ascensionis Adommim, ab australi parte torrentis: transitque aquas, quae vocantur Fons solis, et erunt exitus ejus ad fontem Rogel. Ascenditque per convallem filii Ennom ex [Col. 0488D] latere Jebusaei ad meridiem, haec est Jerusalem, et inde se erigens ad verticem montis, qui est contra Ge-Ennom ad occidentem in summitate vallis Raphaim contra aquilonem. Pertransitque a vertice montis usque ad fontem aquae Nephthoa, et pervenit usque ad vicos montis Ephron: inclinaturque in Baala, quae est Cariath-Jarim, id est, urbs silvarum [h. non habet]. Et circumit de Baala contra occidentem, usque ad montem Seir: transitque juxta latus montis Jarim ad aquilonem in Cheslon, et descendit in Beth-Sames, transitque in Thamna. Et pervenit contra aquilonem partis Accaron ex latere: inclinaturque Sechrona, et transit montem Baala: pervenitque in Jebneel, et maris magni contra occidentem [Col. 0489A] fine concluditur. Hi sunt termini filiorum Juda per circuitum in cognationibus suis. [C. LXVIII.] Chaleb vero filio Jephonne dedit partem in medio filiorum Juda, sicut praeceperat ei Dominus: Cariath-Arbe patris Enac, ipsa est Hebron. Delevitque ex ea Chaleb tres filios Enac, Sesai et Ahiman et Tholmai de stirpe Enac. Atque inde conscendens venit ad habitatores Dabir, quae prius vocabatur Cariath-Sepher, id est, civitas litterarum [h. non habet]. [C. LXIX.] Dixitque Chaleb: Qui percusserit Cariath-Sepher, et ceperit eam, dabo illi Axam filiam meam uxorem. Cepitque cam Othoniel, filius Cenez, frater Chaleb junior: deditque ei Axam filiam suam uxorem. Quae cum pergerent simul, [a 3Kb] suasa est a viro suo ut peteret a patre suo agrum. [Col. 0489B] [C. LXX.] Suspiravitque ut sedebat in asino. Cui Chaleb: Quid habes, inquit? At illa respondit: Da mihi benedictionem: terram australem et arentem [h. non habet] dedisti mihi, junge et irriguam. Dedit itaque ei Chaleb irriguum superius et inferius. Haec est possessio tribus filiorum Juda per cognationes suas. Erantque civitates ab extremis partibus filiorum Juda [h.] terminum Edom a meridie: Cabsael et Eder et Jagur, et Cina et Dimona, Adeda, et Cedes [b 1Kb] et Asor, et Jethnam, Ziph et Telem, Baloth et Asor nova [h. Asor nova ideo dicitur quia altera Asor vetus] et Carioth, Esron haec est Asor. Amam, [Col. 0490A] Same, et Molada, et Aser-Gadda et Asemon, Beth-Phelet, et Aser-Sual et Ber-Sabee et Baziothia, Bala et Hiim, Esem et Eltholad, et Xiil et Harma, Siceleg et Medemena et Sensenna, Lebaoth et Silim et Aen et Remmon. Omnes civitates viginti [c 1Kb] novem, et villae earum. [C. LXXII.] In campestribus vero: Estaol et Saraa et Asena, et Zanoe et Aen-Gannim, Taphphua et Enaim, et Jarimuth, Adulam, Soccho et Azeca et Sarim, Adithaim et Gedera et Giderothaim: et urbes quatuordecim, et villae earum. Sanan et Adessa et Magdal-Gad, Delean et Mespha et Jecthel, Lachis et Bascat, et Aglon, Chebbon et Leemas et Cethlis Gideroth, Beth-Dagon et Neema et Maceda: civitates sedecim, et villae earum. Labana et Ether et Asan, Jephtha et Esna et Nesib, et Ceila [Col. 0490B] et Achzib et Maresa: civitates novem et villae earum. Accaron cum vicis et villulis suis. Ab Accaron usque ad mare: omnia quae vergunt ad Azotum et viculos ejus. Azotus cum vicis et villulis suis. Gaza cum viculis [Vulg. vicis] et villulis suis, usque ad torrentem Aegypti, mare magnum et terminum ejus. Et in monte; Samir et Jathir et Soccho, et Denna et Cariath-Senna, haec est Dabir; Anab et Isthemo, et Anim, Gosen et Olon et Gilo: civitates undecim et villae earum. Arab et [d 1Kb] Ruma et Esaan, et Janum et Bet-Thaphphua et Apheca, [e 5Kb] Amata et Cariath-Arbe, haec est Hebron et Sior: civitates novem, et [Col. 0491A] villae earum. Maon et Chermel et Ziph, et Jota, et Jezrael et Jacadaam et Zanoe, Accain, Gebaa, et Thamna: civitates decem, et villae earum. Alul, et Beth-Sur, et Gedor, Mareth, et Beth-Anot, et Elthecon: civitates sex villae earum. Cariath-Baal, haec est Cariath-Jarim, urbs silvarum [h. non habet], et Arebba: civitates duae et villae earum. In deserto Beth-Araba, Middin, et Schacha, Anebsan, et civitas Salis, et En-Gaddi: civitates sex, et villae earum, [C. LXXIII.] Jebusaeum autem habitatorem Jerusalem non potuerunt filii Juda delere: habitavitque Jebusaeus cum filiis Juda in Jerusalem usque in praesentem diem.

[B. XXIV, Cap. XVI.] Cecidit quoque sors filiorum Joseph, ab Jordane contra Jericho et aquas ejus ab [Col. 0491B] oriente: solitudo quae ascendit de Jericho ad montana [Vulg. montem] Beth-El: et egreditur de Beth-El, Luzam: transitque terminum Archi-Ataroth. Et descendit ad occidentem juxta terminum Jephleti, usque ad [h.] terminum Beth-Horon inferioris, et Gazer: finiunturque regiones ejus mari magno. [C. LXXIV.] Possederuntque filii Joseph Manasse et Ephraim. Et factus est terminus filiorum Ephraim per cognationes suas: et possessio eorum contra orientem, Ataroth-Addar usque Beth-Horon superiorem. Egrediunturque confinia in mare: Mechmethath vero aquilonem respicit, et circumit [h.] terminum contra orientem in Tanath-Selo: et pertransit ab oriente Janoe. Descenditque de Janoe in Ataroth et Naratha: et pervenit in Jericho, et egreditur ad [Col. 0491C] Jordanem. De Taphphua pertransit contra mare in Vallem arundineti, suntque egressus ejus in mare salsissimum [h. non habet salsissimum]. [C. LXXV.] Haec est possessio tribus filiorum Ephraim per familias suas. Urbesque separatae sunt filiis Ephraim in medio possessionis filiorum Manasse, et villae carum [C. LXXVI.] Et non interfecerunt filii Ephraim Chananaeum, qui habitabat in Gazer: habitavitque Chananaeus in medio Ephraim usque in diem hanc tributarius.

[C. LXXVII, Cap. XVII.] Cecidit autem sors tribui Manasse (ipse est enim primogenitus Joseph): Machir primogenito Manasse patri Galaad, qui fuit vir [Vulg. tac. vir] pugnator, habuitque possessionem Galaad et Basan: et reliquiis filiorum Manasse juxta familias suas, filiis Abiezer, et filiis Helech, et filiis Esriel, [Col. 0491D] et filiis Sechem, et filiis Epher, et filiis Semida. Isti sunt filii Manasse, filii Joseph, mares, per cognationes suas. [C. LXXVIII.] Salphaad vero filio Epher, filii Galaad, filii Machir, filii Manasse, non erant filii, sed solae filiae: quarum ista sunt nomina. Maala et Noa et Egla et Melcha et Thersa. Veneruntque in conspectu Eleazari sacerdotis, et Josue, filii Nun, et principum, dicentes: Dominus praecepit per manum Mosi, ut daretur nobis possessio in medio fratrum nostrorum. Deditque eis juxta imperium Domini possessionem, in medio fratrum patris earum. Et ceciderunt funiculi Manasse decem, absque terra Galaad [Col. 0492A] et Basan trans Jordanem. Filiae enim Manasse possederunt haereditatem in medio filiorum ejus. [C. LXXIX.] Terra autem Galaad cecidit in sortem filiorum Manasse qui reliqui erant. Fuitque terminus Manasse ab Aser, Machmathath, quae respicit Sichem, et egreditur ad dextram juxta habitatores fontis Taphphuae. Etenim in sortem Manasse ceciderat terra Taphphuae, quae est juxta terminos Manasse filiorum Ephraim. Descenditque terminus vallis arundineti in meridiem torrentis civitatum Ephraim, quae in medio sunt urbium Manasse: terminus Manasse ab aquilone torrentis, et exitus ejus pergit ad mare: ita ut ab austro sit possessio Ephraim, et ab aquilone Manasse, et utramque claudat mare, et conjungatur sibi in tribu Aser ab aquilone, et in tribu Issachar ab oriente. Fuitque haereditas Manasse in [Col. 0492B] Issachar et in Aser Beth-San et viculi ejus, et Jeblaam cum viculis suis, et habitatores Dor cum oppidis suis, habitatores quoque En-Dor cum viculis suis, similiterque habitatores Thanach cum villis [Vulg. viculis] suis, et habitatores Mageddo cum viculis suis, et tertia pars urbis Napheth. [C. LXXX.] Nec potuerunt filii Manasse has civitates subvertere, sed coepit Chananaeus habitare in terra ista [Vulg. sua]. Postquam autem convaluerunt filii Israel, subjecerunt Chananaeos, et fecerunt sibi tributarios, nec interfecerunt eos. [B. XXV.] Locutique sunt filii Joseph ad Josue, atque dixerunt: Quare dedisti mihi possessionem sortis funiculi unius, cum sim tantae multitudinis, et benedixerit mihi Dominus? [Col. 0492C] Ad quos Josue ait: si populus multus es, ascende in silvam, et succide tibi spatia in terra Pherezaei et Raphaim: quia angusta est tibi possessio montis Ephraim. Cui responderunt filii Joseph: Non poterimus ad montana conscendere, cum ferreis curribus utantur Chananaei, qui habitant in terra campestri, in qua sitae sunt Beth-San cum viculis suis, et Jezrael mediam possidens vallem. Dixitque Josue ad domum Joseph, Ephraim et Manasse: Populus multus es, et magnae fortitudinis, et non habebis sortem unam; sed transibis ad montem, et succides tibi, atque purgabis ad habitandum spatia: et poteris ultra procedere cum subverteris Chananaeum, quem dicis ferreos habere currus, et esse fortissimum.

[T. VIII, B. XXVI, C. LXXXI, Cap. XVIII.] Congregatique [Col. 0492D] sunt omnes filii Israel in Silo, ibique fixerunt tabernaculum testimonii, et fuit eis terra subjecta. [C. LXXXII.] Remanserant autem filiorum Israel septem tribus, quae necdum acceperant possessiones suas. Ad quos Josue ait: Usquequo marcetis ignavia, et non intratis ad possidendam terram, quam Dominus Deus patrum vestrorum dedit vobis? Eligite de singulis tribubus ternos viros, ut mittam eos, et pergant atque circumeant terram, et describant eam juxta numerum uniuscujusque multitudinis: referantque ad me quod descripserint. Dividite vobis terram in septem partes: Judas sit in [Col. 0493A] terminis suis ab australi plaga, et domus Joseph ab aquilone. Mediam inter hos terram in septem partes describite [h. Vos vero terram in septem partes describite]: et huc venietis ad me, ut coram Domino Deo vestro mittam vobis hic sortem, quia non est inter vos pars Levitarum, sed sacerdotium Domini est eorum haereditas. Gad autem et Ruben, et dimidia tribus Manasse, jam acceperunt possessiones suas trans Jordanem ad orientalem plagam: quas dedit eis Moses famulus Domini. [B. XXVII.] Cumque surrexissent viri, ut pergerent ad describendam terram, praecepit eis Josue, dicens: Circuite terram et describite eam, ac revertimini ad me, ut hic coram Domino [a 1Kb] , in Silo, mittam vobis sortem. Itaque perrexerunt, et lustrantes eam, in septem partes [Col. 0493B] diviserunt, scribentes in volumine. Reversique sunt ad Josue in castra Silo. [C. LXXXIII.] Qui misit sortes coram Domino in Silo, dividitque terram filiis Israel in septem partes [h. juxta divisiones earum]. Et ascendit sors prima filiorum Benjamin per familias suas, ut possiderent terram [Vulg. tac. terram] inter filios Juda et filios Joseph. Fuitque terminus eorum contra aquilonem ab Jordane: pergens juxta latus Jericho septentrionalis plagae, et inde contra occidentem ad montana conscendens, et perveniens in solitudinem Beth-Aven, atque pertransiens juxta Luzam ad meridiem, ipsa est Beth-El: descenditque in Ataroth-Addar, in montem qui est ad meridiem Beth-Horon inferioris. Et inclinatur circumiens contra mare ad meridiem montis qui respicit [Col. 0493C] Beth-Horon contra Africum: suntque exitus ejus in Cariath-Baal, quae vocatur et Cariath-Jarim, urbem filiorum Juda. Haec est plaga contra mare, et [Vulg. ad] occidentem. A meridie autem ex parte Cariath-Jarim egreditur terminus contra mare, et pervenit usque ad fontem aquarum Nephthoa. Descenditque in partem montis qui respicit Vallem filiorum Ennom: et est contra septentrionalem plagam in extrema parte Vallis Raphaim. Descenditque in Ge-Ennom, id est, Vallis Ennon [h. non habet] juxta latus Jebusaei ad austrum: et pervenit ad fontem Rogel, transiens ad aquilonem, et egrediens ad En-Semes, id est, fontem Sotis [h. non habet]: et pertransit usque ad tumulos, qui sunt e regione ascensus, Adommin: descenditque ad Aben-Boen, id est, lapidem Boen [Col. 0493D] [h. non habet] filii Ruben, et pertransit ex latere aquilonis ad campestria: descenditque in planitiem, et praetergreditur contra aquilonem Beth-Agla: suntque exitus ejus contra linguam maris salsissimi ab aquilone in fine Jordanis ad australem plagam, qui est terminus illius ab-oriente. Haec est possessio filiorum Benjamin per terminos suos in circuitu, et familias [b 1Kb] suas. [C. LXXXIV.] Fueruntque civitates ejus, Jericho et Beth-Agla et Vallis Casis, Beth-Araba [Col. 0494A] et Semaraim et Beth-El et Avim et Aphphara et Ophra, Villa Emona et Ophni et Gabee: civitates duodecim, et villae earum. Gabaon et Rama et Beroth et Mesphe, Caphera et Ammosa et Recem, Jarephel et Tharala, et Sela, Eleph, et Jebus, quae est Jerusalem, Gabaath, Cariath: civitates quatuordecim et villae earum. Haec est possessio filiorum Benjamin juxta familias suas.

[C. LXXXV, Cap. XIX.] Et egressa est sors secunda filiorum Simeon per cognationes suas: fuitque haereditas eorum in medio possessionis filiorum Juda: Ber-Sabee et Sabee et Molada et Aser-Sual, Bala et Asem et Eltholad, Bethul et Arma et Siceleg et Beth-Marchaboth et Aser Susa et Beth Lebaoth et Sareon: civitates tredecim et villae earum. Ain, [Col. 0494B] Remmon, et Athar, et Asan: civitates quatuor et villae earum: omnes viculi per circuitum urbium istarum usque ad Balath-Beer Ramath contra australem plagam. Haec est haereditas filiorum Simeon juxta cognationes suas, in funiculo et possessione filiorum Juda, quae major erat. Et idcirco possederunt filii Simeon in medio haereditatis eorum. [C. LXXXVI.] Cecidit quoque sors tertia filiorum Zabulon per cognationes suas, et factus est terminus possessionis eorum usque Sarid. Ascenditque de mari et Marala, et pervenit in Debbaseth, usque ad torrentem qui est contra Jecennam. Et revertitur de Sarid contra orientem in fines Cheseleth-Thabor, et egredietur ad Dabrath, ascenditque contra Japhie. Et inde pertransit [Vulg. add. usque] ad Orientalem plagam Getha-Epher, [Col. 0494C] Epher, Itha-Casin, et egredietur in Remmon. Amthoar, Anea. Et circumit ad aquilonem Annathon: suntque egressus ejus Vallis Jephta-El, et Cateth et Nealal et Semron et Jedala et Beth-Leem: civitates duodecim et villae earum. Haec est haereditas tribus filiorum Zabulon per cognationes suas, urbes et viculi earum. [C. LXXXVII.] Issachar egressa est sors quarta per cognationes suas. Fuitque ejus haereditas [h. terminus], Jezraela et Chasaloth et Sunem et Aphraim, Seon, et Anaarath et Rabbith et Cesion, Abes, et Rameth, et En-Gannim, et En-Adda, et Beth-Pheses. Et pervenit terminus ejus usque Thabor et Seesima et Beth-Semes: eruntque exitus ejus Jordanis: civitates sedecim et villae earum. Haec est possessio filiorum Issachar per [Col. 0494D] cognationes suas, urbes et viculi earum. [C. LXXXVIII.] Ceciditque sors quinta tribui filiorum Aser per cognationes suas: fuitque terminus eorum Alcath et Oali et Beten et Axaph, Elmelech et Amaad et Messal, et pervenit usque ad Carmelum maris et Sior, Labanath. Ac revertitur contra orientem Beth-Dagon, et pertransit usque Zabulon et Vallem Jephtha-El contra aquilonem in Beth-Emec et Nehiel. Egrediturque ad laevam Chabul, et [Col. 0495A] [a 1Kb] Achran [h. Hebron] et Roob et Ammon et Cane, usque ad Sidonem magnam. Revertiturque in Orma usque ad civitatem munitissimam Tyrum, et usque Osa: eruntque exitus ejus in mare de funiculo Achziba, et Amma et Aphec et Roob: civitates viginti duae et villae earum. Haec est possessio filiorum Aser per cognationes suas, urbesque et viculi earum [C. LXXXIX.] Filiorum Nephthali sexta sors cecidit per familias suas, et coepit terminus de Heleph et Elon in Sananim, et Adami, quae est Neceb, et Jebnael usque Lecum, et egressus eorum usque ad Jordanem: revertiturque terminus contra occidentem in Aznot-Thabor, atque inde egreditur in Ucoca, et pertransit in Zabulon contra meridiem, et in Aser contra occidentem, et in Juda ad Jordanem [Col. 0495B] contra ortum solis: et civitates munitissimae, Aseddim, Ser et Ammath, et Reccath et Chenereth, et Edema et Arama, Asor, et Cedes et Edrai, et En-Asor, et Jeron et Magdal-El, Harem et Beth-Anath et Beth-Semes: civitates decem et novem, et villae earum. Haec est possessio tribus filiorum Nephthali per cognationes suas, urbes et viculi earum. [C. XC.] Tribui filiorum Dan per familias suas egressa est sors septima, et fuit terminus possessionis ejus Saraa et Esthaol, et Air-Semes, id est, civitas Solis [h. non habet]. Selebin et Ajalon et Jethela, Elon et Themnatha et Achron, Elthece, et Gebbethon et Baalath, Jud et Bene-Barac et Geth-Remmon: Aquae Jercon et Arecon, cum termino qui respicit Joppen, et ipso fine concluditur. [C. XCI.] Ascenderuntque [Col. 0495C] filii Dan, et pugnaverunt contra Lesem, ceperuntque eam, et percusserunt in ore gladii, ac possederunt, et habitaverunt in ea, vocantes nomen ejus Lesem-Dan [h. vocantes Lesem-Dan], ex nomine Dan patris sui. Haec est possessio tribus filiorum Dan, per cognationes suas, urbes et viculi earum. [C. XCII.] Cumque complesset sorte dividere terram singulis per tribus suas, dederunt filii Israel possessionem Josue filio Nun in medio sui, juxta praeceptum Domini, urbem quam postulavit, Thamnath-Seraa in monte Ephraim, et aedificavit civitatem, habitavitque in ea. Hae sunt possessiones quas sorte diviserunt Eleazar sacerdos et Josue filius Nun, et principes familiarum, ac tributum Israel, in Silo, coram Domino ad ostium tabernaculi testimonii, [Col. 0495D] partitique sunt terram.

[Col. 0495D] [T. IX, B. XXVIII, C. XCIII, Cap. XX.] Et locutus est Dominus ad Josue, dicens: Loquere filiis Israel, et dic eis: Separate urbes fugitivorum, de quibus locutus sum ad vos per manum Mosi, ut confugiat ad eas quicumque animam percusserit nescius, et possit evadere iram proximi, qui ultor est sanguinis: cum ad unam harum confugerit civitatum, stabitque ante portam civitatis, et loquetur senioribus urbis illius, ea quae se comprobent innocentem: sicque suscipient eum, et dabunt ei locum ad habitandum. Cumque ultor sanguinis eum fuerit persecutus, [Col. 0496A] non tradent in manus ejus: quia ignorans percussit, proximum ejus, nec ante biduum, triduumve, ejus probatur inimicus. Et habitabit in civitate illa, donec stet ante judicium causam reddens facti sui, et moriatur sacerdos magnus, qui fuerit in illo tempore: tunc revertetur homicida, et ingredietur civitatem et domum suam de qua fugerat. Decreveruntque [h. sanctificaverunt] Cedes in Galilaea montis Nephthali, et Sichem in monte Ephraim, et Cariath-Arbe, ipsa est Hebron, in monte Juda. [C. XCIV.] Et trans Jordanem contra orientalem plagam Jericho, statuerunt Bosor [h. Beser], quae sita est in campestri solitudine, de tribu Ruben, et Ramoth in Galaad de tribu Gad, et Gaulon in Basan de tribu Manasse. Hae civitates constitutae sunt cunctis filiis Israel [Col. 0496B] et advenis qui habitabant inter eos, ut fugeret ad eas qui animam nescius percussisset, et non moreretur in manu proximi, effusum sanguinem vindicare cupientis, donec staret ante populum expositurus causam suam.

[C. XCV, Cap. XXI.] Accesseruntque principes familiarum Levi ad Eleazar sacerdotem, et Josue filium Nun, et ad duces cognationum per singulas tribus filiorum Israel: locutique sunt ad eos in Silo terrae Chanaan, atque dixerunt: [B. XXIX.] Dominus praecepit per manum Mosi, ut darentur nobis urbes ad habitandum, et suburbana earum ad alenda jumenta. Dederuntque filii Israel [h. Levitis] de possessionibus suis juxta imperium Domini, civitates et suburbana earum. [C. XCVI.] Egressaque [Col. 0496C] est sors in familiam Caath filiorum Aaron sacerdotis, de tribubus Juda, et Simeon, et Benjamin, civitates tredecim. Et reliquis filiorum Caath, id est Levitis qui superfuerant de tribubus Ephraim, et Dan, et dimidia tribu Manasse, civitates decem. [C. XCVII.] Porro filiis Gerson egressa est sors, ut acciperent de tribubus Issachar et Aser et Nephthali, dimidiaque tribu Manasse in Basan, civitates numero tredecim. [C. XCVIII.] Et filiis Merari per cognationes suas de tribubus Ruben et Gad et Zabulon, urbes duodecim. Dederuntque filii Israel Levitis civitates et suburbana earum, sicut praecepit Dominus per manum Mosi, singulis sorte tribuentes. De tribubus filiorum Juda et Simeon dedit [h. dederunt] Josue civitates: quarum ista sunt nomina, filiis [Col. 0496D] Aaron per familias Caath Levitici generis (prima enim sors illis egressa est) [h. filiis Aaron per familias Caath Levitici generis prima sors egressa est] Cariath-Arbe patris Enac, quae vocatur Hebron, in monte Juda, et suburbana ejus per circuitum. Agros vero et villas ejus dederat [h. dederunt] Chaleb filio Jephonne ad possidendum. [C. XCIX.] Dedit ergo filiis Aaron sacerdotis, Hebron confugii civitatem, ac suburbana ejus: et Lebnam cum suburbanis suis: et Jether, et Isthimoa, et Holon, Dabir, et Ain, et Juta, et Beth-Semes, cum suburbanis suis: civitates novem, de tribubus, ut dictum est, duabus. [Col. 0497A] De tribu autem filiorum Benjamin, Gabaon, et Gabae, et Anathoth, et Almon cum suburbanis suis: civitates quatuor. Omnes simul civitates filiorum Aaron sacerdotis, tredecim, cum suburbanis suis. Reliquis vero per familias filiorum Caath Levitici generis, haec est data possessio. De tribu Ephraim urbes confugii, Sichem cum suburbanis suis in monte Ephraim, et Gazer et Cebsaim et Beth-Horon, cum suburbanis suis, civitates quatuor. De tribu quoque Dan, Elthece et Gebbethon, et Ajalon et Geth-Remmon, cum suburbanis suis, civitates quatuor. Porro de dimidia tribu Manasse, Thanach et Geth-Remmon, cum suburbanis suis, civitates duae. Omnes civitates decem, et suburbana earum, datae sunt filiis Caath inferioris gradus. [C. C.] Filiis quoque Gerson [Col. 0497B] Levitici generis dedit de dimidia tribu Manasse [Col. 0498A] confugii civitatem [Vulg. civitates] Gaulon in Basan, et Bosram [h. Bosthram], cum suburbanis suis, civitates duas. Porro de tribu Issachar, Cesion, et Dabrath, et Jarimuth, et En-Gannim, cum suburbanis suis, civitates quatuor. De tribu autem Aser, Misal et Abdon et Elcath et Roob, cum suburbanis suis, civitates quatuor. [C. CI.] De tribu quoque Nephthali civitatem [Vulg. civitates] confugii: Cedes in Galilaea, et Ammoth Dor, et Carthan, cum suburbanis suis, civitates tres. Omnes urbes familiarum Gerson, tredecim cum suburbanis suis. Filiis autem Merari Levitis inferioris gradus per familias suas data est de tribu Zabulon, Jecenam et Chartha et Damna et Nalal, civitates quatuor cum suburbanis suis. [a 10Kb] Et de tribu Gad civitates confugii, Ramoth [Col. 0498B] in Galaad et Manaim et Esebon et Jaser, civitates [Col. 0499A] quatuor cum suburbanis suis. Omnes urbes filiorum Merari per familias et cognationes suas, duodecim. Itaque universae civitates Levitarum in medio possessionis filiorum Israel, fuerunt quadraginta octo cum suburbanis suis, singulae per familias distributae. [C. CII.] Deditque Dominus [Vulg. add. Deus] Israeli omnem terram, quam traditurum se patribus eorum juraverat: et possederunt illam, atque habitaverunt in ea. [B. XXX.] Dataque est ab eo pax in omnes per circuitum nationes; nullusque eis hostium resistere ausus est, sed cuncti in eorum ditionem redacti sunt. Ne unum quidem verbum, quod illis praestaturum se esse promiserat, irritum fuit, sed rebus expleta sunt omnia.

[Col. 0499B] [T. X, C. CIII, Cap. XXII.] Eodem tempore vocavit Josue Rubenitas, et Gadditas, et dimidiam tribum Manasse, dixitque ad eos: Fecistis omnia quae vobis praecepit Moses famulus Domini: mihi quoque in omnibus obedistis, nec reliquistis fratres vestros longo tempore, usque in praesentem diem, custodientes imperium Domini Dei vestri. Quia igitur dedit Dominus Deus vester fratribus vestris quietem ac pacem, sicut pollicitus est: revertimini, et ite in tabernacula vestra, et in terram possessionis, quam tradidit vobis Moses, famulus Domini, trans Jordanem: ita dumtaxat, ut custodiatis attente, et opere compleatis mandatum et legem quam praecepit vobis Moses, servus Domini, ut diligatis Dominum Deum vestrum, et ambuletis [Col. 0499C] in omnibus viis ejus, et observetis mandata illius, adhaereatisque ei, ac serviatis in omni corde, et in omni anima vestra. Benedixitque eis Josue, et dimisit eos. Qui reversi sunt in tabernacula sua. Tribui autem Manasse mediae possessionem Moses dederat in Basan: et idcirco mediae quae superfuit, dedit Josue sortem inter caeteros fratres suos trans Jordanem ad occidentalem plagam. Cumque dimitteret eos in tabernacula sua, et benedixisset illis, dixit ad eos: In multa substantia atque divitiis revertimini ad sedes [h. aedes] vestras, cum argento et auro, aere ac ferro, et veste multiplici: dividite praedam hostium cum fratribus vestris. Reversique sunt, et abierunt filii Ruben, et filii Gad, et dimidia tribus Manasse, a filiis Israel [Col. 0499D] de Silo, quae sita est in Chanaan, ut intrarent Galaad terram possessionis suae, quam obtinuerant juxta imperium Domini in manu Mosi. [B. XXXI, C. CIV.] Cumque venissent ad tumulos Jordanis in terra Chanaan, aedificaverunt juxta Jordanem altare infinitae magnitudinis. Quod cum audissent filii Israel, et ad eos certi nuntii detulissent, aedificasse filios Ruben, et Gad, et dimidiae tribus Manasse, [Col. 0500A] altare in terra Chanaam, super Jordanis tumulos, contra filios Israel [h. in transitu filiorum Israel]: convenerunt omnes in Silo, ut ascenderent et dimicarent contra eos. Et interim miserunt ad illos in terram Galaad Phinees filium Eleazari sacerdotem, et decem principes cum eo, singulos de tribubus singulis. Qui venerunt ad filios Ruben, et Gad, et dimidiae tribus Manasse, in terram Galaad: dixeruntque ad eos: Haec mandat omnis populus Domini: Quae est ista transgressio? Cur reliquistis Dominum Deum Israel aedificantes altare sacrilegum, et a cultu illius recedentes? An parum vobis est quod peccastis in Beel-Phegor [h. Phohor], et usque in praesentem diem macula hujus sceleris in nobis permanet? multique de populo corruerunt? [Col. 0500B] Et vos hodie reliquistis Dominum, et cras in universum Israel ejus ira desaeviet. Quod si putatis immundam esse terram possessionis vestrae, transite ad terram, in qua tabernaculum Domini est, et habitate inter nos: tantum ut a Domino, et a nostro consortio non recedatis, aedificato altari praeter altare Domini Dei nostri. Nonne Acham filius Zare praeteriit mandatum Domini, et super omnem populum Israel ira ejus incubuit? Et ille erat unus homo: atque utinam solus periisset in scelere suo. Responderuntque filii Ruben et Gad, et dimidiae tribus Manasse, principibus legationis Israel: fortissimus Deus Dominus, fortissimus Deus Dominus, ipse novit, et Israel simul intelliget: si praevaricationis animo hoc altare construximus, non custodiat nos, [Col. 0500C] sed puniat nos in praesenti: et si ea mente fecimus, ut holocausta, et sacrificium et pacificas victimas super eo imponeremus, ipse quaerat et judicet; et non ea magis cogitatione atque tractatu, ut diceremus: Cras dicent filii vestri filiis nostris: Quid vobis et Domino Deo Israel? terminum posuit Dominus inter nos et vos, o filii Ruben et filii Gad, Jordanem fluvium: et idcirco partem non habetis in Domino. Et per hanc occasionem avertent filii vestri filios nostros a timore Domini. Putavimus itaque melius, et diximus: Exstruamus nobis altare, non in holocausta, neque ad victimas offerenda, sed in testimonium inter nos et vos, et sobolem nostram vestramque progeniem, ut serviamus Domino, et juris nostri sit offerre holocausta, et victimas, et pacificas hostias: [Col. 0500D] et nequaquam dicant cras filii vestri filiis nostris; Non est vobis pars in Domino. Quod si voluerint dicere, respondebunt eis: Ecce altare Domini, quod fecerunt patres nostri, non in holocausta, neque in sacrificium, sed in testimonium nostrum ac vestrum. Absit a nobis hoc scelus, ut recedamus a Domino, et ejus vestigia relinquamus, exstructo altari ad holocausta, et sacrificia, et victimas offerendas, [Col. 0501A] praeter altare Domini Dei nostri, quod exstructum est ante tabernaculum ejus. Quibus auditis, Phinees sacerdos, et principes legationis Israel, qui erant cum eo, placati sunt: et verba filiorum Ruben, et Gad, et dimidiae tribus Manasse, libentissime susceperunt. Dixitque Phinees filius Eleazari sacerdos ad eos: Nunc scimus quod nobiscum sit Dominus, quoniam alieni estis a praevaricatione hac, et liberastis filios Israel de manu Domini. Reversusque est cum principibus a filiis Ruben et Gad, de terra Galaad, finium Chanaan, ad filios Israel, et retulit eis. Placuitque sermo cunctis audientibus. Et laudaverunt [h. benedixerunt] Deum filii Israel, et nequaquam ultra dixerunt, ut ascenderent contra eos, atque pugnarent, et delerent terram possessionis [Col. 0501B] eorum. Vocaveruntque filii Ruben, et filii Gad, altare quod exstruxerant, Testimonium nostrum, quod Dominus ipse sit Deus.

[T. XI, B. XXXII, C. CV, Cap. XXIII.] Evoluto autem multo tempore, postquam pacem Dominus dederat Israeli, subjectis in gyro nationibus universis, et Josue erat longaevus, et persenilis aetatis: vocavit Josue omnem Israelem, majoresque natu, et principes ac duces, et magistros, dixitque ad eos: Ego senui, et progressioris aetatis sum: vosque cernitis omnia, quae fecerit Dominus Deus vester cunctis per circuitum nationibus, quo modo pro vobis ipse pugnaverit; et nunc quia vobis sorte divisit omnem terram, ab orientali parte Jordanis usque ad mare magnum, multaeque adhuc supersunt [Col. 0501C] nationes; Dominus Deus vester disperdet eas et auferet a facie vestra, et possidebitis terram, sicut vobis pollicitus est. Tantum confortamini, et estote solliciti ut custodiatis cuncta quae scripta sunt in volumine legis Mosi: et non declinetis ab eis nec ad dexteram nec ad sinistram: ne postquam intraveritis ad gentes, quae inter vos futurae sunt, juretis in nomine deorum earum, et serviatis eis, et adoretis illos: sed adhaereatis Domino Deo vestro: quod fecistis usque in diem hanc. Et tunc auferet Dominus Deus in conspectu vestro gentes magnas et robustissimas, et nullus vobis resistere poterit. Unus e vobis persequetur hostium mille viros: quia Dominus Deus vester pro vobis ipse pugnabit, sicut pollicitus est. Hoc tantum diligentissime praecavete, [Col. 0501D] ut diligatis Dominum Deum vestrum. Quod si volueritis gentium harum, quae inter vos habitant, erroribus adhaerere, et cum eis miscere connubia, atque amicitias copulare: jam nunc scitote quod Dominus Deus vester non eas deleat ante faciem vestram, sed sint vobis in foveam ac laqueum, et offendiculum ex latere vestro, et sudes in oculis vestris, donec vos auferat atque disperdat de terra hac optima, quam tradidit vobis. [C. CVI.] En ego hodie ingrediar viam universae terrae, et [a 1Kb] toto corde, et toto animo cognoscetis, quod de omnibus verbis, [Col. 0502A] quae se Dominus praestaturum vobis esse pollicitus est, unum non praeterierit incassum. Sicut ergo implevit opere quod promisit, et prospera cuncta venerunt: sic adducet super vos quidquid malorum comminatus est, donec vos auferat atque disperdat de terra hac optima, quam tradidit vobis, eo quod praeterieritis pactum Domini Dei vestri, quod pepigit vobiscum, et servieritis diis alienis, et adoraveritis eos: cito atque velociter consurget in vos furor Domini, et auferemini de terra hac optima, quam tradidit vobis.

[B. XXXIII, Cap. XXIV.] Congregavitque Josue omnes tribus Israel in Sichem, et vocavit majores natu, ac principes, et judices, et magistros: steteruntque in conspectu Dei [Vulg. Domini]: et ad [Col. 0502B] populum sic locutus est: Haec dicit Dominus Deus Israel: Trans fluvium habitaverunt patres vestri ab initio. Thare pater Abraham et Nahor: servieruntque diis alienis. Tuli ergo patrem vestrum Abraham de Mesopotamiae finibus: et adduxi eum in terram Chanaan, multiplicavique semen ejus, et dedi ei Isaac: illique rursum dedi Jacob et Esau. E quibus, Esau dedi montem Seir ad possidendum: Jacob vero et filii ejus descenderunt in Aegyptum. Misique Mosen et Aaron, et percussi Aegyptum multis signis atque portentis. Eduxique vos et patres vestros de Aegypto, et venistis ad mare: persecutique sunt Aegyptii patres vestros cum curribus et equitatu, usque ad mare Rubrum. Clamaverunt autem ad Dominum filii Israel [h. non habet]: qui posuit tenebras [Col. 0502C] inter vos et Aegyptios, et adduxit super eos mare, et operuit illos. Viderunt oculi vestri cuncta quae in Aegypto fecerim, et habitastis in solitudine multo tempore: et introduxi vos ad terram Amorrhaei, qui habitabat trans Jordanem. Cumque pugnarent contra vos, tradidi eos in manus vestras, et possedistis terram eorum, atque interfecistis illos. Surrexit autem Balac, filius Sepphor, rex Moab, et pugnavit contra Israelem. Misitque et vocavit Balaam, filium Beor, ut malediceret vobis: et ego nolui audire eum, sed econtrario per illum benedixi vobis, et liberavi vos de manu ejus. Transistisque Jordanem, et venistis ad Jericho. Pugnaveruntque contra vos viri civitatis ejus, Amorrhaeus, et Pherezaeus, et Chananaeus, et Hetthaeus, et Gergeseus, [Col. 0502D] et Evaeus, et Jebusaeus: et tradidi illos in manus vestras. [C. CVII.] Misique ante vos crabrones: et ejeci [h. et ejecerunt] eos de locis suis, duos reges Amorrhaeorum, non in gladio nec in arcu tuo. Dedique vobis terram, in qua non laborastis, et urbes quas non aedificastis, ut habitaretis in eis: vineas et oliveta, quae non plantastis [h. comeditis]. Nunc ergo timete Dominum, et servite ei perfecto corde atque verissimo: et auferte deos, quibus servierunt patres vestri in Mesopotamia et in Aegypto, ac servite Domino. Sin autem malum vobis videtur ut [Col. 0503A] Domino serviatis, optio vobis datur: eligite hodie quod placet, cui servire potissimum debeatis, utrum diis, quibus servierunt patres vestri in Mesopotamia, an diis Amorrhaeorum, in quorum terra habitatis: ego autem et domus mea serviemus Domino. Responditque populus, et ait: Absit a nobis, ut relinquamus Dominum, et serviamus diis alienis. Dominus [h. Quoniam Dominus] Deus noster ipse eduxit nos, et patres nostros, de terra Aegypti, de domo servitutis: fecitque videntibus nobis signa ingentia, et custodivit nos in omni via, per quam ambulavimus, et in cunctis populis, per quos transivimus. Et ejecit universas gentes, et Amorrhaeum habitatorem terrae, quam nos intravimus. Serviemus igitur Domino, quia ipse est Deus noster. [Col. 0503B] [C. CIX.] Dixitque Josue ad populum: Non poteritis servire Domino: Deus enim sanctus, et fortis aemulator est, nec ignoscet sceleribus vestris atque peccatis. Si dimiseritis Dominum, et servieritis diis alienis, convertet se, et affliget vos atque subvertet postquam vobis praestiterit bona. Dixitque populus ad Josue. Nequaquam ita ut loqueris, erit, sed Domino serviemus. Et Josue ad populum: Testes, inquit, vos estis, quia ipsi elegeritis vobis Dominum ut serviatis ei. Responderuntque: Testes. Nunc ergo, ait, auferte deos alienos de medio vestri, et inclinate corda vestra ad Dominum Deum Israel. Dixitque [Col. 0504A] populus ad Josue: Domino Deo nostro serviemus, et obedientes erimus praeceptis ejus. Percussit igitur Josue in die illo foedus, et proposuit populo praecepta atque judicia in Sichem. [C. CX.] Scripsitque omnia verba haec in volumine legis Domini: et tulit lapidem pergrandem, posuitque eum subter quercum, quae erat in sanctuario Domini: et dixit ad omnem populum: En lapis iste erit vobis in testimonium, quod audierit omnia verba Domini quae locutus est vobis: ne forte postea negare velitis, et mentiri Domino Deo vestro. Dimisitque populum, singulos in possessionem suam. Et post haec mortuus est Josue, filius Nun, servus Domini, centum decem annorum: sepelieruntque eum in finibus possessionis suae in Thamnath Sare, quae sita est in monte [Col. 0504B] Ephraim, a septentrionali parte montis Gaas. Servitque Israel Domino cunctis diebus Josue, et seniorum qui longo vixerunt tempore post Josue, et qui noverant omnia opera Domini quae fecerat in Israel. Ossa quoque Joseph, quae tulerant filii Israel de Aegypto, sepelierunt in Sichem, in parte agri, quem emerat Jacob a filiis Emor, patris Sichem, centum novellis ovibus, et fuit in possessionem filiorum Joseph. Eleazar quoque, filius Aaron, mortuus est: et sepelierunt eum in Gabaath Phinees filii ejus, quae data est ei in montem Ephraim.


[Col. 0503] Explicit liber Josue Ben Nun.




[Col. 0503]
[LIBER JUDICUM.]





[CAPITULATIONES LIBRI JUDICUM.]



TITULI LIBRI JUDICUM.

[Col. 0503C] I. Post mortem Josue consuluerunt filii Israel Dominum, quis esset dux belli; et Dominus: Judas. Adonibezech rex ab Israel comprehenditur; deinde Cariath-Arbe et caeterae civitates. De Chaleb et Axa, filia ejus: de agro postulato, et de Gaza: de filiis Enac exstinctis: de Bethel, de Luza, et homine proditore ejus; quarum cum habitatores non delevissent, postea reversi oppresserunt Israelem: et angelus Domini venit, et improperat eis flentibus.

II. Ubi tamquam mox mortuum Josue commemorat, et senioribus timoratis mortuis novella aetas lasciva succrevit, quae Deum omnino non coluit; et Baalim serviendo Dominum ad iracundiam provocavit; et tradidit eos in manibus hostium. De quinque satrapis Philistinorum relictis: de filiis Chananaeorum sociatis: [Col. 0503D] de Chuzan Razathaim Mesopotamiae: et de Othoniel, rege Israel.

III. Peccaverunt filii Israel, et tradidit eos Dominus Eglon regi Moab; et clamaverunt ad Dominum, et suscitavit eis Aod, filium Gera, quae occidit Eglon crassum, et Moabitas decem millia. De Samgari filio Anath, qui occidit sexcentos viros vomere. Iterum peccaverunt, et traditi sunt Jabin regi: Debbora et Barach, exercitu ducto, occiderunt Jabin. De Jabel, uxore Haber, quae palo occidit Sisaram. Et canticum Debborae et Barac.

VI. Peccantes iterum traditi sunt in manu Madian: [Col. 0504C] et humiliati clamant ad Dominum; et mittit ad eos prophetam, improperans angelus Domini venit ad Gedeon frumenta terentem, et mala quae sibi acciderant, enumerat, et audit Gedeon quod per se ipsum liberaturus esset Dominus Israelem. De sacrificio oblato: et dixit Dominus ad eum nocte, ut destructa ara Baal, et luco exciso, de tauro septenario patris tui offerat sacrificium. De conventu, et Madianitis. Gedeon, vellere posito in area, quaerit signum. Dominus dixit ad eum: Multus est tecum populus. Ad aquas probantur, et trecenti viri probi inveniuntur; et jussu Domini descendit in castra, et audit somnium referentem de proventu belli. De Salmana et Zebee. De Oreb. De viris Socchot, et de turre Phanuel, et CXX millia occisorum. De inauribus [Col. 0504D] aureis a Gedeon de praeda postulatis; et de morte quieta ejusdem Gedeon.

V. Iterum peccaverunt filii Israel, et Abimelech naturalis Gedeon conspirat cum Sichimitis. Conductis vagis occidit septuaginta viros, filios Gedeon, e quibus Jonatha minor absconditus, in posterum venit, et dicit super eos parabolam. De Gaal, filio Hebed, qui cum fratribus suis transit in Sichimam; et Zebul, princeps civitatis, mittit ad Abimelech occulte. Committunt praelium. De turre Sichimorum, ubi fumo et igne mille homines perierunt. De populo Thebes, et turre in medio ejus firmissima, ad quam accedens Abimelech, jecit mulier fragmentum molae, et occidit eum.

[Col. 0505A] VI. Post Abimelech surrexit Thola: post eum Jair. Iterum peccaverunt filii Israel Deo, et traditi sunt Philisthaeis; et afflicti nimis clamaverunt ad Dominum dicentes: Peccavimus tibi. Similiter secundo, et misertus est illis. De Jephthe Galaadite constituto principe super Israel. Et legatos mittit ad Philisthiim. De voto ejus temerario. De victoria belli, et morte filiae. De seditione in Ephraim. Post Jephthe surrexit Abessan, deinde Ahialon et Abdon. Rursum de peccato Israel.

VII. De Menube, cui angelus apparuit. De nativitate Samson, qui adultus accepit mulierem de filiabus Philisthiim. De leone occiso et favo mellis. Et proponit parabolam, quam uxor publicat: qua dimissa alteri traditur. Iratus Samson vulpes capit, et colligatis, [Col. 0505B] ignem supposuit, et segetes accendit. De maxilla asini mille viros occidit, et inde aqua ipsi sitienti processit. De muliere, et portis in Gaza. De Dalila, quae eum accepit. Productus e carcere ut luderet, templum super eos una secum dejecit.

[Col. 0506A] VIII. De Micha et mille centum argenteis. De sculptili et conflatili. De alio adolescente Bethlehemita, qui factus est sacerdos in domo Micha. De filiis Dan euntibus Lachis auferentibus sacerdotem, et idola. De Jonathan, filio Gersan, filii Moysi, sacerdote idoli.

IX. De Levita accipiente uxorem de Bethlehem Juda, qua reversa in domum patris, vir ejus secutus grate suscipitur. De laetitia eorum, et itinere. De hominibus Gabaa Benjamin iniquis, qui virum appetunt ac mulierem. De abusa muliere, et fatigata, et mortua. De cadavere ejus diviso in duodecim partes, et misso per duodecim tribus. Pro hoc facto omnis populus congregatur; adversus tribum Benjamin bellum indicunt: semel et iterum superantur; tertio [Col. 0506B] victores exsistunt. Poenitentia ducti flentes dolent unam periisse tribum, ex qua sexcentis viris remanentibus consilium ineunt qualiter tribus quae cecidit reparetur.



[a 1Kb] BREVES LIBRI JUDICUM
[Col. 0505]

[Col. 0505B] I. Judas eligitur dux belli.

II. Increpat populum Dominus pro excessu idolorum.

III. Post obitum Josue fecerunt Israelitae malum in conspectu Domini: [b 1Kb] quos tradidit inimicis suis in praedam.

IV. Excitantur a Domino Judices ad liberationem Israel; etiam ipsos spreverunt; quibus reservavit gentes, ut in ipsis experiatur Israel.

[Col. 0505C] V. Hae sunt gentes, quas Dominus dereliquit [c 1Kb] .

VI. Pro excessu idolorum captivati sunt a rege Chusan Mesopotamiae.

VII. Item pro malis traduntur Eglon regi Moab: quem interfecit Aod in coenaculo suo cum arte, interfectis etiam decem millibus Moabitarum, et quievit terra [d 1Kb] octoginta annis.

VIII. Samgar qui occidit sexcentos viros vomere.

[Col. 0506B] IX. Constantia mulieris Jahel, quae clavum infixit tempori Sisarae. Sequitur canticum Barac et Debborae.

X. Post excessus populi consuetos, apparuit angelus Domini Gedeon, confortans ad praeliandum. Subvertit etiam Baal, et obtulit sacrificium Domino. Ipsius viri trecenti lamberunt aquas ut canes. Is postmodum excessit cum Israel.

XI. De regno Abimelech infirmo, qui moritur de fragmento petrae molae [e 1Kb] .

[Col. 0506C] XII. Regnum Jair.

XIII. Regnum Jephthe. Is occidit filiam suam, et fecit consuetudinem malam.

XIV. Judex Abessan.

XV. Judex Manue, cujus filius famosus Samson.

XVI. Excessus Michae.

XVII. De adolescente Levita agnito apud Micham, et revocato a tribu Dan in sacerdotium idoli.

XVIII. Vir Levites cui contigit nefas.



CAPITULA LIBRI JUDICUM.
[Col. 0505]

[Col. 0505D] I. Adonibezech fugiens comprehensus est, caesis summitatibus manuum ejus ac pedum.

II. Habitatores Dabir, cujus nomen vetus erat Cariath-Sepher, id est, civitas litterarum.

III. Filii Cinaei cognati Moysi ascenderunt de civitate Palmarum cum filiis Juda.

IV. Jebusaeum habitatorem Jerusalem non deleverunt filii Benjamin.

V. Vocavitque urbem Luzam, quae ita appellatur usque in praesentem diem.

[Col. 0506D] VI. Aser non delevit habitatores Accho.

VII. Loquente angelo Domini ad filios Israel, elevaverunt vocem suam et fleverunt.

VIII. Dimisit Josue populum, et abierunt filii Israel unusquisque in possessionem suam.

IX. Iratus Dominus contra Israel, tradidit eos in manus diripientium.

X. Iratus est furor Domini in Israel, et ait: Quia irritum fecit gens ista pactum meum, non delebo gentes.

[Col. 0507A] XI. Dimisit Dominus has nationes, et cito subvertere noluit.

XII. Hae sunt gentes quas Dominus dereliquit, ut erudiret in eis Israelem.

XIII. Itaque filii Israel habitaverunt in medio Chananaeorum.

XIV. Liberator populi Othoniel filius Cenez.

XV. Liberator populi Aod filius Gera, filii Gemini, qui utraque manu utebatur pro dextra.

XVI. Samgar, filius Anath, qui percussit de Philisthaeis sexcentos viros.

XVII. Erat autem Debbora prophetis uxor Lapidoth, quae judicabat populum.

XVIII. Surrexit itaque Debbora, et perrexit cum Balac in Cades.

[Col. 0507B] XIX. Nuntiatum est Sisarae, quod ascendisset Barac in montem Thabor.

XX. Egressa Jahel in occursum Sisarae, dixit: Intra ad me, domine mi.

XXI. Canticum Debborae quod cecinit cum Barac.

XXII. Filii Israel traditi sunt in manu Madian septem annis.

XXIII. Israel clamat ad Dominum auxilium postulans contra Madianitas.

XXIV. Angelus Domini sedit sub quercu, quae erat in Ephra.

XXV. Signum Gedeon postulat in vellere.

XXVI. De trecentis viris ad aquas probatis.

XXVII. Gedeon oravit Dominum, narrante Madianita somnium proximo suo de pane subcinericio.

[Col. 0507C] XXVIII. Trecenti viri hydrias confrigentes, et tubis sonantes clamaverunt; gladius Domini, et Gedeonis.

XXIX. Immisit Dominus gladium in omnibus castris, et mutua se caede trucidabant.

XXX. Ephraim persecutus est Madian, capita Oreb et Zeb portantes ad Gedeon.

XXXI. Nonne melior est racemus Ephraim vindemiis Abiezer?

XXXII. Interrogavit Gedeon Zebee et Salmana de fratribus suis, quos occiderunt in Thabor.

XXXIII. Fuit Abimelech filius Jerobaal in Sichem ad fratres matris suae.

[Col. 0508A] XXXIV. Locutus est Jonathan viris Sichem similitudinem de oliva, et vite, et rubo.

XXXV. Jonathan dicit viris Sichem, si recte et absque peccato constituistis super vos regem Abimelech?

XXXVI. Post Abimelech surrexit dux in Israel Thola, filius Phua.

XXXVII. Jair Galaadites judicavit Israel per viginti et duos annos.

XXXVIII. Dicit Dominus filiis Israel, non addam ultra vos liberare.

XXXIX. Fuit illo tempore Jephthe Galaadites, vir fortissimus atque pugnator.

XL. Locutus est Jephthe omnes sermones coram Domino in Maspha.

XLI. Jephthe votum filia vovit pro filiis Ammon.

[Col. 0508B] XLII. Quare vadens ad pugnam contra filios Ammon vocare nos noluistis?

XLIII. Judicavit Israel Abessan de Bethlehem, qui habuit triginta filios, et totidem filias.

XLIV. Ahialon Zabulonites judicavit Israel decem annis, mortuusque est ac sepultus in Zabulon.

XLV. Judicavit Israel Abdon filius Helel Pharatonites.

XLVI. Erat vir quidam de Sara et de stirpe Dan.

XLVII. Samson natus.

XLVIII. Samson dixit patri: hanc mulierem accipe mihi, quia placuit oculis meis.

XLIX. Spiritus Domini irruit in Samson, et dilaceravit leonem.

L. Samson sodalibus suis proposuit problema de favo [Col. 0508C] mellis ab ore leonis sumpto.

LI. De vulpibus quas Samson cepit.

LII. De maxilla, id est, mandibula asini.

LIII. De portis quas Samson in vertice montis tulit cum postibus et sera.

LIV. De Dalila.

LV. Philisthaei laetantes per convivia, vocant Samson.

LVI. Michas matri suae loquitur.

LVII. De filiis Dan.

LVIII. De Jonathan filio Gersan.

LIX. De Levita habitante in latere montis Ephraim.



INCIPIT LIBER SOPHTIM id est, JUDICUM.
[Col. 0507]

[Col. 0507D] [T. I, B. I, Cap. I.] Post mortem Josue consuluerunt filii Israel Dominum, dicentes: Quis ascendet ante nos contra Chananaeum, et erit dux belli? Dixitque Dominus: Judas ascendet: ecce tradidi terram in manus ejus. Et ait Judas Simeoni fratri [Col. 0508D] suo: Ascende mecum in sorte mea, et pugna contra Chananaeum, ut et ego pergam tecum in sorte tua. Et abiit cum eo Simoen. Ascenditque Judas, et tradidit Dominus Chananaeum ac Pherezaeum in manus eorum: et percusserunt in Bezec decem millia virorum. [Col. 0509A] [C. I.] Inveneruntque Adoni-Bezec in Bezec, et pugnaverunt contra eum, ac percusserunt Chananaeum et Pherezaeum. Fugit autem Adoni-Bezec: quem secuti comprehenderunt, caesis summitatibus manuum ejus ac pedum. Dixitque Adoni Bezec: Septuaginta reges, amputatis manuum ac pedum summitatibus, colligebant sub mensa mea ciborum reliquias: sicut feci, ita reddidit mihi Deus. Adduxeruntque eum in Jerusalem, et ibi mortuus est. Oppugnantes ergo filii Judae Jerusalem, ceperunt eam, et percusserunt in ore gladii, tradentes cunctam incendio civitatem. Et postea descendentes pugnaverunt contra Chananaeum, qui habitabat in montanis, et ad meridiem, et in campestribus. Pergensque Judas contra Chananaeum, qui habitabat in Hebron, cujus nomen fuit [Col. 0509B] antiquitus Cariath-Arbe, percussit Sisai, et Ahimam, et Tholmai: atque inde profectus abiit ad habitatores Dabir, cujus nomen vetus erat Cariath-Sepher, id est, civitas litterarum. [C. II.] Dixitque Chaleb: Qui percusserit Cariath-Sepher, et vastaverit eum, dabo ei Axam filiam meam uxorem. Cumque cepisset eam Othoniel, filius Cenez, frater Chaleb minor, dedit ei Axam filiam suam conjugem, quam pergentem in itinere [a 1Kb] monuit vir suus, ut peteret a patre suo agrum. Quae cum suspirasset sedens in asino, dixit ei Chaleb: Quid habes? At illa respondit: Da mihi benedictionem, quia terram arentem dedisti mihi: da et irriguam aquis. Dedit ergo ei Chaleb irriguum superius, et irriguum inferius. [C. III.] Filii autem Cinaei cognati Mosi, ascenderunt de civitate [Col. 0509C] palmarum, cum filiis Juda, in desertum sortis ejus, quod est ad meridiem Arad, et habitaverunt cum eo. Abiit autem Judas cum Simeone, fratre suo, et percusserunt simul Chananaeum qui habitabat in Sephath, et interfecerunt eum. Vocatumque est nomen urbis, Horma, id est, anathema. Cepitque Judas Gazam cum finibus suis, et Ascalonem, atque Accaron cum terminis suis. Fuitque Dominus cum Juda, et montana possedit; nec potuit delere habitatores vallis, quia falcatis curribus abundabant. Dederuntque Chaleb Hebron, sicut dixerat Moses, qui delevit ex ea tres filios Enac. [C. IV.] Jebusaeum autem habitatorem Jerusalem non deleverunt filii Benjamin: habitavitque Jebusaeus cum filiis Benjamin in Jerusalem, usque in praesentem diem. Domus [Col. 0509D] quoque Joseph ascendit in Beth-El, fuitque Dominus cum eis. Nam cum obsiderent urbem, quae prius Luza vocabatur, viderunt hominem egredientem de civitate, dixeruntque ad eum: Ostende nobis introitum civitatis, et faciemus tecum misericordiam. Qui cum ostendisset eis, percusserunt urbem in ore gladii: hominem autem illum, et omnem cognationem ejus dimiserunt. Qui dimissus, abiit in terram Etthim, et aedificavit ibi civitatem. [C. V.] Vocavitque eam Luzam: quae ita appellatur usque in praesentem diem. Manasses quoque non delevit Beth-San, et Thanac cum viculis suis, et [Col. 0510A] habitatores Dor, et Jeblaam, et Mageddo cum viculis suis, coepitque Chananaeus habitare cum eis. Postquam autem confortatus est Israel, fecit eos tributarios, et delere noluit. Ephraim etiam non interfecit Chananaeum, qui habitabat in Gazer, sed habitavit cum eo. Zabulon non delevit habitatores Cetron et Naalol: sed habitavit Chananaeus in medio ejus, factusque est ei tributarius. [C. VI.] Aser quoque non delevit habitatores Accho, et Sidonis, et Aalab et Achazib, et Alba, et Aphec, et Roob: habitavitque in medio Chananaei habitatoris illius terrae, nec interfecit eum. Nephthali [Vulg. add. quoque] non delevit habitatores Beth-Semes et Beth-Anath: et habitavit inter Chananaeum habitatorem terrae, fueruntque ei Bethsamitae et Bethanitae tributarii. Arctavitque [Col. 0510B] Amorrhaeus filios Dan in monte, nec dedit eis locum ut ad planiora descenderent: habitavitque in monte Hares, quod interpretatur, testaceo, in Ailon et Salabim. Et aggravata est manus domus Joseph, factusque est ei tributarius. Fuit autem terminus Ammorhaei ab ascensu Scorpionis, petra, et superiora loca.

[B. II, Cap. II.] Ascenditque angelus Domini de Galgal ad locum flentium, et ait: Eduxi vos de Aegypto, et introduxi in terram, pro qua juravi patribus vestris: et pollicitus sum ut non facerem irritum pactum meum vobiscum in sempiternum: ita dumtaxat ut non feriretis foedus cum habitatoribus terrae hujus, et [Vulg. sed] aras eorum subverteretis: et noluistis audire vocem meam; cur [Col. 0510C] hoc fecistis? Quam ob rem nolui delere eos a facie vestra: ut habeatis hostes, et dii eorum sint vobis in ruinam. [C. VII.] Cumque loqueretur angelus Domini verba haec ad omnes filios Israel, elevaverunt [Vulg. add. ipsi] vocem suam, et fleverunt. Et vocatum est nomen loci illius, Flentium [Vulg. add. Locus] sive lacrymarum: immolaveruntque ibi hostias Domino [C. VIII.] Dimisit ergo Josue populum, et abierunt filii Israel unusquisque in possessionem suam, ut obtinerent eam: servieruntque Domino cunctis diebus ejus, et seniorum qui longo post eum vixerunt tempore, et noverant omnia opera Domini, quae fecerat cum Israel. [T. II, B. III.] Mortuus est autem Josue, filius Nun, famulus Domini, centum et decem annorum, et sepelierunt [Col. 0510D] eum in finibus possessionis suae in Thamnath-Sare in monte Ephraim, a septentrionali plaga montis Gaas. Omnisque illa generatio congregata est patres suos: et surrexerunt alii, qui non noverant Dominum, et opera quae fecerat cum Israel. Feceruntque filii Israel malum in conspectu Domini, et servierunt Baalim. Ac dimiserunt Dominum Deum patrum suorum, qui eduxerat eos de terra Aegypti: et secuti sunt deos alienos, deosque populorum, qui habitabant in circuitu eorum, et adoraverunt eos, et ad iracundiam concitaverunt Dominum, dimittentes eum, et servientes [b 1Kb] Baal et Astharoth. [C. IX.] Iratusque [Col. 0511A] Dominus contra Israel, tradidit eos in manibus diripientium, qui deceperunt eos, et vendiderunt hostibus, qui habitabant per gyrum, nec potuerunt resistere adversariis suis; sed quocumque pergere voluissent, manus Domini erat super eos, sicut locutus est, et juravit eis, et vehementer afflicti sunt. [B. IV.] Suscitavitque Dominus judices, qui liberarent eos de vastantium manibus; sed nec illos audire voluerunt, fornicantes cum diis alienis, et adorantes eos. Cito deseruerunt viam, per quam ingressi fuerant patres eorum, et audientes mandata Domini, omnia fecere contraria. Cumque Dominus judices suscitaret, in diebus eorum flectebatur misericordia, et audiebat afflictorum gemitus, et liberabat eos de caede vastantium. [Col. 0511B] Postquam autem mortuus esset judex, revertebantur, [a 1Kb] et multo majora faciebant quam fecerant patres eorum, sequentes deos alienos, servientes eis, et adorantes illos. Non dimiserunt adinventiones suas, et viam durissimam, per quam ambulare consueverant. [C. X.] Iratusque est furor Domini in Israel, et ait: Quia irritum fecit gens ista pactum meum, quod pepigeram cum patribus eorum, et vocem meam audire contempsit: et ego non delebo gentes, quas dimisit Josue, et mortuus est, ut in ipsis experiar Israel, utrum custodiant viam Domini, et ambulent in ea, sicut custodierunt patres eorum, an non. [B. V.] Dimisit ergo Dominus omnes has nationes, et cito subvertere noluit, nec tradidit in manus Josue.

[Col. 0511C] [C. XI, Cap. III.] Hae sunt gentes quas Dominus dereliquit, ut erudiret in eis Israelem, et omnes qui non noverant bella Chananaeorum; ut postea discerent filii eorum certare cum hostibus, et habere consuetudinem praeliandi: quinque satrapas Philistinorum, omnemque Chananaeum, et Sidonium, atque Evaeum, qui habitabat in monte Libano, de monte Baal Hermon usque ad introitum Emath. Dimisitque eos, ut in ipsis experiretur Israelem, utrum audiret mandata Domini quae praeceperat patribus eorum per manum Mosi, an non. [B. VI, C. XII.] Itaque filii Israel habitaverunt in medio Chananaei, et Hetthaei, et Amorrhaei, et Pherezaei et Evaei, et Jebusaei: et duxerunt uxores filias eorum, ipsique filias suas filiis eorum tradiderunt, et servierunt [Col. 0511D] diis eorum. Feceruntque malum in conspectu Domini, et obliti sunt Dei sui, servientes Baalim et Astharoth. Iratusque Dominus contra Israel, tradidit eos in manus Chusan-Rasathaim regis Mesopotamiae, servieruntque ei octo annis. [C. XIII.] Et clamaverunt ad Dominum: qui suscitavit eis salvatorem, et liberavit eos, Othoniel videlicet filium Cenez, fratrem Chaleb minorem: fuitque in eo [Col. 0512A] Spiritus Domini, et judicavit Israel. Egressusque est ad pugnam et tradidit Dominus in manu ejus Chusan-Rasathaim, regem Syriae, et pressit eum. Quievitque terra quadraginta annis, et mortuus est Othoniel filius Cenez. [T. III, B. VII.] Addiderunt autem filii Israel facere malum in conspectu Domini: qui confortavit adversum eos Eglon, regem Moab: quia fecerunt malum in conspectu ejus. Et copulavit ei filios Ammon et Amalec, abiitque et percussit Israel, atque possedit urbem Palmarum. Servieruntque filii Israel Eglon, regi Moab, decem et octo annis: [C. XIV.] Et postea clamaverunt ad Dominum: qui suscitavit eis salvatorem vocabulo [b 1Kb] Aod, filium Gera, filii Jemini, qui utraque manu utebatur pro dextera. Miseruntque filii Israel per [Col. 0512B] illum munera Eglon regi Moab. Qui fecit sibi gladium ancipitem, habentem in medio capulum longitudinis palmae manus, et accinctus est eo subter sagum in dextro femore. Obtulitque munera Eglon, regi Moab. Erat autem Eglon crassus nimis. Cumque obtulisset ei munera, prosecutus est socios, qui cum eo venerant. Et reversus de Galgalis, ubi erant idola, dixit ad regem: Verbum secretum habeo ad te, o rex. Et ille imperavit silentium: egressisque omnibus qui circa eum erant, ingressus est Aod ad eum: sedebat autem in aestivo coenaculo solus, dixitque: Verbum Dei habeo ad te. Qui statim surrexit de throno. Extenditque Aod manum sinistram, et tulit sicam de dextro femore suo, infixitque eam in ventre ejus tam valide, ut capulus ferrum sequeretur [Col. 0512C] in vulnere, ac pinguissimo adipe stringeretur. Nec eduxit gladium, sed ita ut percusserat, reliquit in corpore: statimque per secreta naturae alvi stercora proruperunt. Aod autem clausis diligentissime ostiis coenaculi, et obfirmatis sera, per posticam egressus est. Servique regis ingressi viderunt clausas fores coenaculi, atque dixerunt: Forsitan purgat alvum in aestivo cubiculo. Exspectantesque diu donec erubescerent, et videntes quod nullus aperiret, tulerunt clavem: et aperientes invenerunt dominum suum in terra jacentem mortuum. Aod autem, dum illi turbarentur, effugit, et pertransiit locum idolorum, unde reversus fuerat. Venitque in Seirath: et statim insonuit buccina in monte Ephraim: descenderuntque cum eo filii Israel, ipso in fronte [Col. 0512D] gradiente. Qui dixit ad eos: Sequimini me, tradidit enim Dominus inimicos nostros Moabitas in manus nostras. Descenderuntque post eum, et occupaverunt vada Jordanis quae transmittunt in Moab: et non dimiserunt transire quemquam: sed percusserunt Moabitas in tempore illo, circiter decem millia, omnes robustos et fortes viros. Nullus eorum evadere potuit. Humiliatusque est Moab die illo sub [Col. 0513A] manu Israel, et quievit terra, octoginta annis. [B. VII, C. XV.] Post hunc fuit Samgar, filius Anath, qui percussit de Philistim sexcentos viros vomere, et ipse quoque defendit Israel.

[B. IX, Cap. IV.] Addideruntque filii Israel facere malum in conspectu Domini post mortem Aod, et tradidit illos Dominus in manus Jabin, regis Chanaan, qui regnavit in Asor: habuitque ducem exercitus sui nomine Sisaram, ipse autem habitabat in Aroseth gentium. Clamaveruntque filii Israel ad Dominum: nongentos enim habebat falcatos currus, et per viginti annos vehementer oppresserat eos. [C. XVI.] Erat autem Debbora prophetis uxor Laphidoth, quae judicabat populum in illo tempore. Et sedebat sub palma, quae nomine illius vocabatur, inter Rama et [Col. 0513B] Beth-El in monte Ephraim: ascendebantque ad eam filii Israel in omne judicium. Quae misit et vocavit Barac-filium Abionem de Cedes Nephthali: dixitque ad eum: Praecepit tibi Dominus Deus Israel, vade, et duc exercitum in montem Thabor, tollesque tecum decem millia pugnatorum de filiis Nephthali, et de filiis Zabulon: ego autem adducam ad te in loco torrentis Cison, Sisaram principem exercitus Jabin, et currus ejus, atque omnem multitudinem, et tradam eos in manu tua. Dixitque ad eam Barac: Si venis mecum, vadam: si nolueris venire, non pergam. Quae dixit ad eum: Ibo quidem tecum, sed in hac vice tibi victoria non reputabitur, quia in manu mulieris tradetur Sisara. [C. XVII.] Surrexit itaque Debbora, et perrexit cum Barac in Cedes. Qui accitis [Col. 0513C] Zabulon et Nephthali, ascendit cum decem millibus pugnatorum, habens Debboram in comitatu suo. Aber autem Cinaeus recesserat quondam a caeteris Cinaeis fratribus suis, filiis Jobab, cognati Mosi, et tetenderat tabernacula usque ad vallem, quae vocabatur Sennim, et erat juxta Cedes. [C. XVIII.] Nuntiatumque est Sisarae, quod ascendisset Barac filius, Abinoem in montem Thabor. Et congregavit nongentos falcatos currus, omnemque exercitum de Aroseth gentium ad torrentem Cison. Dixitque Debbora ad Barac: Surge, haec est enim dies, in qua tradidit Dominus Sisaram in manus tuas: en ipse ductor est tuus. Descendit itaque Barac de monte Thabor, et decem millia pugnatorum cum eo. Perterruitque Dominus Sisaram, et omnes currus ejus, universamque [Col. 0513D] multitudinem, in ore gladii, ad conspectum Barac: in tantum, ut Sisara de curru desiliens, pedibus fugeret, et Barac persequeretur fugientes currus et exercitum, usque ad Aroseth gentium, et omnis hostium multitudo usque ad internecionem caderet. Sisara autem fugiens pervenit ad tentorium Jahel uxoris Aber Cinaei. [B. XIX.] Erat enim pax inter Jabin regem Azor, et domum Aber Cinaei. Egressa igitur Jahel in occursum Sisarae, dixit ad eum: Intra ad me, domine mi: intra, ne timeas. Qui ingressus tabernaculum ejus, et opertus ab ea pallio, dixit ad eam: Da mihi, obsecro, paululum aquae, quia valde sitio. Quae aperuit utrem lactis, et dedit ei bibere, et operuit illum. Dixitque Sisara ad eam: Sta ante [Col. 0514A] ostium tabernaculi, et cum venerit aliquis interrogans te, et dicens: Numquid hic est aliquis? Respondebis: Nullus est. Tulit itaque, Jahel uxor Aber, clavum tabernaculi, assumens pariter et malleum: et ingressa abscondite et cum silentio, posuit supra tempus capitis ejus clavum, percussumque malleo defixit in cerebrum usque ad terram: qui soporem morti socians defecit, et mortuus est. Et ecce Barac sequens Sisaram veniebat; egressaque Jahel in occursum ejus dixit ei: Veni, et ostendam tibi virum quem quaeris. Qui cum intrasset ad eam, vidit Sisaram jacentem mortuum, et clavum infixum in tempore ejus. Humiliavit ergo Deus in die illo Jabin regem Chanaan coram filiis Israel: qui crescebant quotidie, et forti manu opprimebant Jabin regem [Col. 0514B] Chanaan, donec delerent eum.

[C. XX, Cap. V.] Cecineruntque Debbora et Barac, filius Abinoem, in illo die, dicentes:

Qui sponte obtulistis de Israel animas vestras ad periculum,
   benedicite Domino.
Audite, reges, percipite auribus, principes:
   Ego sum, ego sum quae Domino canam,
   psallam Domino Deo Israel.
Domine, cum exires de Seir,
   et transires per regiones Edom,
Terra mota est, coelique ac nubes stillaverunt aquis.
Montes fluxerunt a facie Domini,
   et Sinai a facie Domini Dei Israel.
In diebus Samgar filii Anath,
   [Col. 0514C] in diebus Jahel, quieverunt semitae:
   et qui ingrediebantur per eas, ambulaverunt per
      calles devios.
Cessaverunt fortes in Israel, et quieverunt:
   donec surgeret Debbora, surgeret mater in Israel.
Nova bella elegit Dominus,
   et portas hostium ipse subvertit:
Clypeus et hasta si apparuerint
   in quadraginta millibus Israel.
Cor meum diligit principes Israel,
   qui propria voluntate obtulistis vos discrimini,
   benedicite Domino.
Qui ascenditis super nitentes asinos,
   et sedetis in judicio,
   et ambulatis in via, loquimini.
[Col. 0514D] Ubi collisi sunt currus, et hostium est suffocatus
      exercitus,
   ibi narrentur justitiae Domini
   et clementia in fortes Israel.
Tunc descendit populus Domini ad portas,
   et obtinuit principatum.
Surge, surge, Debbora,
   surge, surge, et loquere canticum:
Surge, Barac.
   et apprehende captivos tuos, fili Abinoem.
Salvatae sunt reliquiae populi,
   Dominus in fortibus dimicavit.
Ex Ephraim delevit eos in Amalec,
   et post eum ex Benjamin in populos tuos, o Amalec.
[Col. 0515A] De Machir principes descenderunt,
   et de Zabulon qui exercitum ducerent ad bellandum.
Duces Issachar fuere cum Debbora,
   et Barac vestigia sunt secuti,
   qui quasi in praeceps barathrum se discrimini dedit.
Diviso contra se Ruben,
   magnanimorum reperta contentio est.
Quare habitas inter duos terminos,
   ut audias sibilos gregum?
Diviso contra se Ruben,
   magnanimorum reperta contentio est,
Galaad trans Jordanem quiescebat,
   et Dan vacabat navibus:
Aser habitabat in littore maris,
   in portubus morabatur.
[Col. 0515B] Zabulon vero et Nephthali obtulerunt animas suas morti
   in regione Merome.
Venerunt reges et pugnaverunt,
   pugnaverunt reges Chanaan,
   in Thanach juxta aquas Mageddo,
   et tamen nihil tulere praedantes.
De coelo dimicatum est contra eos:
   stellae manentes in ordine et cursu suo,
   adversum Sisaram pugnaverunt.
Torrens Cison traxit cadavera eorum,
   torrens Cadumim, torrens Cison:
   conculca, anima mea, robustos.
Ungulae equorum ceciderunt,
   fugientibus impetu,
[Col. 0515C] Et per praeceps ruentibus fortissimis hostium.
Maledicite terrae Meroz, dixit angelus Domini:
   maledicite habitatoribus ejus,
   quia non venerunt ad auxilium Domini,
   in adjutorium fortissimorum ejus.
Benedicta inter mulieres Jahel uxor Aber Cinaei,
   benedicatur in tabernaculo suo.
Aquam petenti lac dedit,
   et in phiala principum obtulit butyrum.
Sinistram manum misit ad clavum,
   et dexteram ad fabrorum malleos,
Percussitque Sisaram quaerens in capite vulneri locum,
   et tempus valide perforans.
Inter pedes ejus ruit:
   defecit, et mortuus est.
[Col. 0515D] Ante pedes illius volvebatur,
   et jacebat exanimis et miserabilis.
Per fenestram prospiciens ululabat mater ejus:
   et de coenaculo loquebatur.
Cur moratur regredi currus ejus?
   quare tardaverunt pedes quadrigarum illius?
Una sapientior caeteris uxoribus ejus
   haec socrui verba respondit:
Forsitan nunc dividit spolia,
   et pulcherrima feminarum eligitur ei:
Vestes diversorum colorum Sisarae traduntur in praedam,
   et supellex varia ad ornanda colla congeritur.
Sic pereant omnes inimici tui, Domine:
   [Col. 0516A] qui autem diligunt te,
   sicut sol in ortu suo splendet, ita rutilent.

[C. XXI.] Quievitque terra per quadraginta annos.

[T. IV, B. X, Cap. VI.] Fecerunt autem filii Israel malum in conspectu Domini: qui tradidit eos in manu Madian septem annis, et oppressi sunt valde ab eis. Feceruntque sibi antra et speluncas in montibus, et munitissima ad repugnandum loca. Cumque saevisset Israel, ascendebat Madian et Amalec, caeterique orientalium nationum, et apud eos figentes tentoria, sicut erant in herbis, cuncta vastabant usque ad introitum Gazae: nihilque omnino ad vitam pertinens relinquebant in Israel, non oves, non boves, non asinos. Ipsi enim et universi greges eorum veniebant cum tabernaculis suis, et instar [Col. 0516B] locustarum universa complebant, innumera multitudo hominum, et camelorum, quidquid tetigerant, devastantes. Humiliatusque est Israel valde in conspectu Madian. [C. XXII.] Et clamavit ad Dominum postulans auxilium contra Madianitas. Qui misit ad eos virum prophetam, et locutus est: Haec dicit Dominus Deus Israel: Ego vos feci conscendere de Aegypto, et eduxi de domo servitutis, et liberavi de manu Aegyptiorum et omnium inimicorum, qui affligebant vos: ejecique eos ad introitum vestrum, et tradidi vobis terram eorum. Et dixi: Ego Dominus Deus vester, ne timeatis deos Amorrhaeorum, in quorum terra habitatis. Et noluistis audire vocem meam. Venit autem angelus Domini, et sedit sub quercu, quae erat in Ephra et pertinebat ad Joas patrem [Col. 0516C] familiae Ezri. Cumque Gedeon filius ejus excuteret atque purgaret frumenta in torculari, ut fugeret Madian, apparuit et angelus Domini, et ait: Dominus tecum, virorum fortissime. Dixitque ei Gedeon: Obsecro, domine mi, si Dominus nobiscum est, cur apprehenderunt nos haec omnia? ubi sunt mirabilia ejus, quae narraverunt patres nostri, atque dixerunt. De Aegypto eduxit nos Dominus? Nunc autem dereliquit nos [Vulg. addit Domini], et tradidit in manu Madian. Rexpexitque ad eum Dominus, et ait: Vade in hac fortitudine tua, et liberabis Israel de manu Madian: scito quod miserim te. Qui respondens ait: Obsecro, domine mi, in quo liberabo Israel? ecce familia mea infima est in Manasse, et ego minimus in domo patris mei. Dixitque ei Dominus: Ego ero [Col. 0516D] tecum, et percuties Madian quasi unum virum. Et ille: Si inveni, inquit, gratiam coram te, da mihi signum, quod tu sis qui loqueris ad me. Ne recedas hinc, donec revertar ad te, portans sacrificium, et offerens tibi Qui respondit: Ego praestolabor adventum tuum. Ingressus est itaque Gedeon et coxit haedum et de farinae modio azymos panes: carnesque ponens in canistro, et jus carnium mittens in olam, tulit omnia sub quercu, et obtulit ei. Cui ixit angelus Domini: Tolle carnes et panes azymos, et pone supra petram illam, et jus desuper funde. Cumque fecisset ita, extendit angelus Domini summitatem virgae, quam tenebant in manu, et tetigit carnes et azymos panes, ascenditque ignis de petra, et carnes [Col. 0517A] azymosque panes consumpsit: angelus autem Domini evanuit ex oculis ejus. Vidensque Gedeon, quod esset angelus Domini, ait: Heu mihi, Domine Deus, quia vidi angelum Domini facie ad faciem. Dixitque ei Dominus: Pax tecum: ne timeas, non morieris. Aedificavit ergo ibi Gedeon altare Domino, vocavitque illud, Domini pax, usque in praesentem diem. Cumque adhuc esset in Ephra, quae est familiae Ezri, nocte illa dixit Dominus ad eum: Tolle taurum patris tui, et alterum taurum annorum septem, destruesque aram Baal, quae est patris tui, et nemus, quod circa aram est, succide: et aedificabis altare Domino Deo tuo in summitate petrae hujus, super quam sacrificium ante posuisti: Tollesque taurum secundum, et offeres holocaustum super lignorum [Col. 0517B] struem, quae de nemore succideris. Assumptis igitur Gedeon decem viris de servis suis, fecit sicut praeceperat [Vulg. addit ei] Dominus. Timens autem domum patris sui, et homines illius civitatis, per diem facere noluit, sed omnia nocte complevit. Cumque surrexissent viri oppidi ejus mane, viderunt destructam aram Baal, lucumque succisum, et taurum alterum impositum super altare, quod tunc aedificatum erat. Dixeruntque ad invicem: Quis hoc fecit? Cumque perquirerent auctorem facti, dictum est: Gedeon, filius Joas, fecit haec omnia. Et dixerunt ad Joas: Produc filium tuum, ut moriatur: quia destruxit aram Baal, et succidit nemus. Quibus ille respondit: Numquid ultores estis Baal, ut pugnetis pro eo? qui adversarius est ejus, moriatur antequam lux [Col. 0517C] crastina veniat: si Deus est, vindicet se de eo, qui suffodit aram ejus. Et illo die vocatus est Gedeon, Jerobaal eo quod dixisset Joas: Ulciscatur se Baal de eo, qui suffodit altare ejus. Igitur omnis Madian, et Amalec, et orientales populi congregati sunt simul, et transeuntes Jordanem, castrametati sunt in valle Jezrael. Spiritus autem Domini induit Gedeon, qui clangens buccina convocavit domum Abiezer, ut se sequeretur. Misitque nuntios in universum Manassen, qui et ipse secutus est eum, et alios nuntios in Aser et Zabulon et Nepthali, qui occurrerunt ei. [C. XXIV.] Dixitque Gedeon ad Deum: Si salvum facias per manum meam Israel, sicut locutus es, ponam hoc vellus lanae in area: si ros in solo vellere fuerit, et in omni terra siccitas, sciam quod per manum meam, sicut [Col. 0517D] locutus es, liberabis Israel. Factumque est ita. Et de nocte consurgens, expresso vellere, concham rore complevit. Dixitque rursus ad Deum: Ne irascatur furor tuus contra me, si adhuc semel tentavero, signum quaerens in vellere. Oro, ut solum vellus siccum sit, et omnis terra rore madens. Fecitque Deus nocte illa ut postulaverat, et fuit siccitas in solo vellere, et ros in omni terra.

[Cap. VII.] Igitur Jerobaal, qui et Gedeon, de nocte consurgens, et omnis populus cum eo, venit ad fontem qui vocatur Harod. Erant autem castra Madian in valle ad septentrionalem plagam collis excelsi. Dixitque Dominus ad Gedeon: multus tecum est populus, nec tradetur Madian in manus ejus, ne glorietur [Col. 0518A] contra me Israel, et dicat: Meis viribus liberatus sum. Loquere ad populum, et cunctis audientibus praedica: Qui formidolosus et timidus est, revertatur. Recesseruntque de monte Galaad, et reversi sunt de populo viginti duo millia virorum, et tantum decem millia remanserunt. [C. XXV.] Dixitque Dominus ad Gedeon: Adhuc populus multus est, duc eos ad aquas, et ibi probabo illos, et de quo dixero tibi ut tecum vadat, ipse pergat: quem ire prohibuero, ipse revertatur. Cumque descendisset populus ad aquas, dixit Dominus ad Gedeon: Qui lingua lambuerint aquas, sicut solent canes lambere, separabis eos seorsum: qui autem curvatis genibus biberint, in altera parte erunt. Fuit itaque numerus eorum qui manu ad os projiciente aquas lambuerant, trecenti [Col. 0518B] viri: omnis autem reliqua multitudo flexo poplite biberat. Et ait Dominus ad Gedeon: In trecentis viris qui lambuerint aquas, liberabo vos, et tradam Madian in manu tua: omnis autem reliqua multitudo revertatur in locum suum. Sumptis itaque pro numero cibariis et tubis, omnem reliquam multitudinem abire praecepit ad tabernacula sua, et ipse cum trecentis viris se certamini dedit. Castra autem Madian erant subter in valle. Eadem nocte dixit Dominus ad eum: Surge, et descende in castra; quia tradidi eos in manu tua. Sin autem solus ire formidas, descendat tecum Phura puer tuus. Et cum audieris quid loquantur, tunc confortabuntur manus tuae, et securior ad hostium castra descendes. Descendit ergo ipse et Phura puer ejus in partem castrorum, [Col. 0518C] ubi erant armatorum vigiliae. Madian autem et Amalec, et omnes orientales populi, fusi jacebant in valle, ut locustarum multitudo: cameli quoque innumerabiles erant, sicut arena quae jacet in littore maris. [C. XXVI]. Cumque venisset Gedeon, narrabat aliquis somnium proximo suo, et in hunc modum referebat quod viderat: Vidi somnium, et videbatur mihi quasi subcinericius panis ex hordeo volvi, et Madian castra descendere: cumque pervenisset ad tabernaculum, percussit illud, atque subvertit, et terrae funditus coaequavit. Respondit is, cui loquebatur: Non est hoc aliud, nisi gladius Gedeonis, filii Joas, viri Israelitae: tradidit enim Deus [Vulg. Dominus] in manus ejus Madian et omnia castra ejus. Cumque audisset Gedeon somnium, et interpretationem [Col. 0518D] ejus, adoravit, et reversus ad castra Israel, ait: Surgite, tradidit enim Dominus in manus nostras castra Madian. Divisitque trecentos viros in tres partes, et dedit tubas in manibus eorum, lagenasque vacuas ac lampadas in medio lagenarum. Et dixit ad eos: Quod me facere videritis, hoc facite: ingrediar partem castrorum, et quod fecero sectamini. Quando personuerit tuba in manu mea, vos quoque per castrorum circuitum clangite et conclamate, Domino et Gedeoni. Ingressusque Gedeon, et trecenti viri qui erant cum eo, in partem castrorum, incipientibus vigiliis noctis mediae, et custodibus suscitatis, coeperunt buccinis clangere, et complodere inter se lagenas. [C. XXVII.] Cumque per gyrum castrorum in [Col. 0519A] tribus personarent locis, et hydrias confregissent, tenuerunt sinistris manibus lampadas, et dextris sonantes tubas, clamaveruntque: Gladius Domini et Gedeonis, stantes singuli in loco suo per circuitum castrorum hostium [Vulg. hostilium]. Omnia itaque castra turbata sunt, et vociferantes, ululantesque fugerunt, et nihilominus insistebant trecenti viri buccinis personantes. [C. XXVIII.] Immisitque Dominus gladium in omnibus castris, et mutua se caede truncabant, fugientes usque ad Beth-Seta, et crepidinem Abel-Meula in Tebbath. Conclamantes autem viri Israel de Nephthali, et Aser, et omni Manasse, persequebantur Madian. Misitque Gedeon nuntios in omnem montem Ephraim, dicens; Descendite in occursum Madian, et occupate aquas usque Beth-Bara [Col. 0519B] atque Jordanem. Clamavitque omnis Ephraim, et praeoccupavit aquas usque Beth-Bara atque Jordanem. Apprehensosque duos viros Madian, Oreb et Zeb, interfecit Oreb in Petra Oreb, Zeb vero in Torculari Zeb. [C. XXIX.] Et persecuti sunt Madian, capita Oreb et Zeb portantes ad Gedeon [a 53Kb] de contra fluenta Jordanis.

[Cap. VIII.] Dixeruntque ad eum viri Ephraim; Quid est hoc quod facere voluisti, ut non nos vocares, cum ad pugnam pergeres contra Madian? jurgantes fortiter, et prope vim inferentes. [C. XXX.] Quibus ille respondit: Quid enim tale facere potui, quale vos fecistis? Nonne melior est racemus Ephraim, vindemiis Abiezer? In manus vestras tradidit Dominus principes Madian, Oreb et Zeb: quid tale facere [Col. 0519C] potui, quale vos fecistis? Quod cum locutus esset, requievit spiritus eorum, quo tumebant contra eum. Cumque venisset Gedeon ad Jordanem, transivit eum cum trecentis viris, qui secum erant, et prae lassitudine, fugientes persequi non poterant. Dixitque ad viros Soccoth: Date, obsecro, panes populo, qui mecum est, quia valde defecerunt, ut possimus persequi Zebee et Salmana, reges Madian. Responderunt principes Soccoth: Forsitan palmae manuum Zebee et Salmana in manu tua sunt, et idcirco postulas ut demus exercitui tuo panes. Quibus ille ait: Cum ergo tradiderit Dominus Zebee et Salmana in manus meas, conteram carnes vestras cum spinis tribulisque deserti. Et inde conscendens, venit in Phanuel: locutusque est ad viros ejus loci similia. Cui illi responderunt, [Col. 0519D] sicut responderant viri Soccoth. Dixit itaque et eis: Cum reversus fuero victor in pace, destruam turrem hanc. Zebee autem et Salmana requiescebant cum omni exercitu suo. Quindecim enim millia viri remanserant ex omnibus turmis orientalium populorum, caesis centum viginti millibus bellatorum et educentium gladium. Ascendensque Gedeon per viam eorum qui in tabernaculis morabantur, [Col. 0520A] ad orientalem partem Nobe et Jegbaa, percussit castra hostium, qui securi erant, et nihil adversi suspicabantur. Fugeruntque Zebee et Salmana, quos persequens Gedeon comprehendit, turbato omni exercitu eorum. Revertensque de bello ante solis ortum, apprehendit puerum de viris Soccoth: interrogavitque eum nomina principum et seniorum Soccoth, et descripsit septuaginta septem viros: Venitque ad Soccoth, et dixit eis: En Zebee et Salmana, super quibus exprobrastis mihi, dicentes: Forsitan manus Zebee et Salmana in manibus tuis sunt, et idcirco postulas ut demus viris, qui lassi sunt et defecerunt, panes. Tulit ergo seniores civitatis et spinas deserti ac tribulos, et contrivit cum eis, atque comminuit viros Soccoth. Turrem quoque [Col. 0520B] Phanuel subvertit, occisis habitatoribus civitatis. [C. XXXI.] Dixitque ad Zebee et Salmana: Quales fuerunt viri, quos occidistis in Thabor? Qui responderunt: similes tui, et unus ex eis quasi filius regis. Quibus ille ait [Vulg. respondit]: Fratres mei fuerunt, filii matris meae. Vivit Dominus, quia si servassetis eos, non vos occiderem. Dixitque Jether primogenito suo: Surge, et interfice eos. Qui non eduxit gladium: timebat enim, quia adhuc puer erat. Dixeruntque Zebee et Salmana: Tu surge, et irrue in nos, quia juxta aetatem robur est hominis. Surrexit Gedeon, et interfecit Zebee et Salmana, tulit ornamenta ac bullas, quibus colla regalium camelorum decorari solent. Dixeruntque omnes viri Israel ad Gedeon: Dominare nostri tu, et filius tuus, [Col. 0520C] et filius filii tui, quia liberasti nos de manu [Vulg. tacet manu] Madian. Quibus ille ait: Non dominabor vestri, nec dominabitur in vos filius meus, sed dominabitur Dominus. Dixitque ad eos: Unam petitionem postulo a vobis: Date mihi inaures ex praeda vestra. Inaures enim aureas Ismaelitae habere consueverant. Qui responderunt: Libentissime dabimus. Expandentesque super terram pallium, projecerunt in eo inaures de praeda, et fuit pondus postulatarum inaurium, mille septingenti auri sicli, absque ornamentis, et monilibus, et veste purpurea, quibus Madian reges uti soliti erant, et praeter torques aureas camelorum. Fecitque ex eo Gedeon ephod, et posuit illud in civitate sua Ephra. Fornicatusque est omnis Israel in eo, et factum est Gedeoni et omni domui ejus in [Col. 0520D] ruinam. Humiliatus est autem Madian coram filiis Israel, nec potuerunt ultra elevare cervices, sed quievit terra per quadraginta annos, quibus praefuit Gedeon. [B. XI]. Abiit itaque Jerobaal, filius Joas, et habitavit in domo sua: habuitque septuaginta filios, qui egressi sunt de femore ejus, eo quod plures haberet uxores. Concubina autem illius, quam habebat in Sichem, genuit ei filium nomine Abimelech. [Col. 0521A] Mortuusque est Gedeon filius Joas in senectute bona, et sepultus in sepulcro Joas patris sui in Ephra de familia Ezri. [T. V.] Postquam autem mortuus est Gedeon, aversi sunt filii Israel, et fornicati sunt cum Baalim. Percusseruntque cum Baal foedus, ut esset eis in deum, nec recordati sunt Domini Dei sui, qui eruit eos de manibus omnium inimicorum suorum per circuitum, nec fecerunt misericordiam cum domo Jerobaal Gedeon, juxta omnia bona quae fecerat Israeli.

[C. XXXII, Cap. IX.] Abiit autem Abimelech filius Jerobaal in Sichem ad fratres matris suae, et locutus est ad eos, et ad omnem cognationem domus patris matris suae, dicens: Loquimini ad omnes viros Sichem: Quid vobis est melius, ut dominentur [Col. 0521B] vestri septuaginta viri omnes filii Jerobaal, an ut dominetur vobis unus vir? simulque considerate, quia os vestrum et caro vestra sum. Locutique sunt fratres matris ejus de eo ad omnes viros Sichem universos sermones istos, et inclinaverunt cor eorum post Abimelec, dicentes: Frater noster est. Dederuntque illi septuaginta pondo argenti de fano Baal-Berith. Qui conduxit sibi ex eo viros inopes et vagos, secutique sunt eum. Et venit in domum patris sui in Ephra, et occidit fratres suos filios Jerobaal septuaginta viros, super lapidem unum, remansitque Joatham filius Jerobaal minimus, et absconditus est. Congregati sunt autem omnes viri Sichem, et universae familiae urbis Mello: abieruntque et constituerunt regem Abimelech, juxta quercum quae [Col. 0521C] stabat in Sichem. [C. XXXIII.] Quod cum nuntiatum esset Joatham, ivit et stetit in vertice montis Garizim, elevataque voce clamavit, et dixit: Audite me, viri Sichem, ita ut [Vulg. tacet ut] audiat vos Deus. Ierunt ligna, ut ungerent super se regem: dixeruntque olivae: Impera nobis. Quae respondit: Numquid possum deserere pinguedinem meam, qua et dii utuntur et homines, et venire ut inter ligna promovear? Dixeruntque ligna ad arborem ficum; Veni, et super nos regnum accipe. Quae respondit eis: Numquid possum deserere dulcedinem meam, fructusque suavissimos, et ire ut inter caetera ligna promovear? Locutaque sunt ligna ad vitem: Veni, et impera nobis. Quae respondit [Vulg. addit eis]: Numquid possum deserere vinum meum, quod laetificat [Col. 0521D] Deum et homines, et inter ligna caetera promoveri [Al. commoveri]? Dixeruntque omnia ligna ad rhamnum: Veni, et impera super nos. Quae respondit ei: Si vere me regem vobis constituitis, venite et sub umbra mea requiescite. Si autem non vultis, egrediatur ignis de rhamno, et devoret cedros Libani. [C. XXXIV.] Nunc igitur, si recte et absque peccato constituistis super vos regem Abimelech, et bene egistis cum Jerobaal, et cum domo ejus, et reddidistis vicem beneficiis ejus, qui pugnavit pro vobis, et animam suam dedit periculis, ut erueret vos de manu Madian, qui nunc surrexistis contra domum patris mei, et interfecistis filios ejus septuaginta viros super unum lapidem, et constituistis regem [Col. 0522A] Abimelech filium ancillae ejus super habitatores Sichem, eo quod frater vester sit: si ergo recte et absque vitio egistis cum Jerobaal, et domo ejus, hodie laetemini in Abimelech, et ille laetetur in vobis. Sin autem perverse, egrediatur ignis ex eo, et consumat habitatores Sichem, et oppidum Mello, egrediaturque ignis de viris Sichem, et de oppido Mello, et devoret Abimelech. Quae cum dixisset, fugit et abiit in Bera: habitavitque ibi metu Abimelech fratris sui. Regnavit itaque Abimelech super Israel tribus annis. Misitque Dominus spiritum pessimum inter Abimelech et habitatores Sichem, qui coeperunt eum detestari, et scelus interfectionis septuaginta filiorum Jerobaal, et effusionem sanguinis eorum conferre in Abimelech fratrem suum, et in [Col. 0522B] caeteros Sichimorum principes, qui eum adjuverant. Posueruntque insidias adversus eum in montium summitate, et dum illius praestolarentur adventum, exercebant latrocinia, agentes praedas de praetereuntibus. Nuntiatumque est Abimelech. Venit autem Gaal filius Ebed cum fratribus suis, et transivit in Sichimam. Ad cujus adventum erecti habitatores Sichem, egressi sunt in agros, vastantes vineas, uvasque calcantes, et factis cantantium choris, ingressi sunt fanum dei sui, et inter epulas et pocula maledicebant Abimelech. Et dicit Gaal filius [Vulg. clamante Gaal filio] Ebed: Quis est Abimelech, et quae est Sichem, ut serviamus ei? numquid non est filius Jerobaal, et constituit principem Zebul servum suum super viros Emor patris Sichem? Cur igitur serviemus [Col. 0522C] ei? utinam daret aliquis populum istum sub manu mea, ut auferrem de medio Abimelech. Dictumque est Abimelech: Congrega exercitus multitudinem, et veni. Zebul enim princeps civitatis, auditis sermonibus Gaal filii Obed, iratus est valde, et misit clam ad Abimelech nuntios, dicens: Ecce Gaal filius Obed venit in Sichimam cum fratribus suis, et oppugnat adversum te civitatem. Surge itaque nocte cum populo qui tecum est, et latita in agro, et primo mane, oriente sole, irrue super civitatem. Illo autem egrediente adversum te cum populo suo, fac ei quod potueris. Surrexit itaque Abimelech cum omni exercitu suo nocte, et tetendit insidias juxta Sichimam in quatuor locis. Egressusque est Gaal filius Obed, et stetit in introitu portae civitatis. Surrexit autem [Col. 0522D] Abimelech, et omnis exercitus cum eo de insidiarum loco. Cumque vidisset populum Gaal, dixit ad Zebul: Ecce de montibus multitudo descendit. Cui ille respondit: Umbras montium vides quasi hominum capita, et hoc errore deciperis. Rursusque Gaal ait: Ecce populus de umbilico terrae descendit, et unus cuneus venit per viam quae respicit quercum. Cui dixit Zebul: Ubi est nunc os tuum, quo loquebaris: Quis est Abimelech ut serviamus ei? Nonne iste est populus, quem despiciebas? Egredere et pugna contra eum. Abiit ergo Gaal, spectante Sichimorum populo, et pugnavit contra Abimelech, qui persecutus est eum fugientem, et in urbem compulit; cecideruntque ex parte ejus plurimi, usque ad portam civitatis: [Col. 0523A] et Abimelech sedit in Ruma: Zebul autem, Gaal et socios ejus expulit de urbe, nec in ea passus est commorari. Sequenti ergo die egressus est populus in campum. Quod cum nuntiatum esset Abimelech, tulit exercitum suum, et divisit in tres turmas, tendens insidias in agris. Vidensque quod egrederetur populus de civitate, surrexit et irruit in eos cum cuneo suo, oppugnans et obsidens civitatem: duae autem turmae palantes per campum adversarios persequebantur. Porro Abimelech omni illo die oppugnabat urbem, quam cepit, interfectis habitatoribus ejus, ipsaque destructa, ita ut sal in ea dispergeret. Quod cum audissent qui habitabant in turre Sichimorum, ingressi sunt fanum dei sui Berith, ubi foedus cum eo pepigerant, et ex eo locus [Col. 0523B] nomen acceperat, qui erat valde munitus. Abimelech quoque, audiens viros turris Sichimorum pariter conglobatos, ascendit in montem Selmon cum omni populo suo, et, arrepta securi, praecidit arboris ramum, impositumque ferens humero, dixit ad socios: Quod me vidistis [Vulg. videtis] facere, cito facite. Igitur certatim ramos de arboribus praecidentes, sequebantur ducem. Qui circumdantes praesidium, succenderunt; atque ita factum est, ut fumo et igne mille hominum necarentur, viri pariter ac mulieres, habitatorum turris Sichem. Abimelech autem, inde proficiscens, venit ad oppidum Thebes, quod circumdans obsidebat exercitu. Erat autem turris excelsa in media civitate, ad quam confugerant viri simul ac mulieres, et omnes principes civitatis, [Col. 0523C] clausa firmissime janua, et super turris tectum stantes per propugnacula. Accedensque Abimelech juxta turrim, pugnabat fortiter: et appropinquans ostio, ignem supponere nitebatur. [C. XXXVI.] Et ecce mulier una fragmen molae desuper jaciens, illisit capiti Abimelech, et confregit cerebrum ejus. Qui vocavit cito armigerum suum, et ait ad eum: Evagina gladium tuum, et percute me: ne forte dicatur quod a femina interfectus sim. Qui jussa perficiens, interfecit eum. Illoque mortuo, omnes qui cum eo erant de Israel, reversi sunt ad sedes suas: et reddidit Deus malum, quod fecerat Abimelech contra patrem suum, interfectis septuaginta fratribus suis, Sichimitis quoque, quod operati erant, retributum est, et venit super eos maledictio Joatham filii Jerobaal.

[Col. 0523D] [T. VI, C. XXXVI, Cap. X.] Post Abimelech surrexit dux in Israel Thola filius Phua patrui Abimelech, vir de Issachar, qui habitavit in [a 6Kb] Samir montis Ephraim: et judicavit Israelem viginti et tribus annis, mortuusque ac sepultus est in Samir. [B. XII, C. XXXVII]. Huic successit Jair Galaadites, qui judicavit Israel per viginti et duos annos, habens triginta filios sedentes super triginta pullos asinarum, [Col. 0524A] et principes triginta civitatum, quae ex nomine ejus appellatae sunt Havoth-Jair, id est, oppida Jair, usque in praesentem diem, in terra Galaad. Mortuusque est Jair, ac sepultus in loco cui est vocabulum Camon. Filii autem Israel, peccatis veteribus jungentes nova, fecerunt malum in conspectu Domini, et servierunt idolis, Baalim et Astharoth, et diis Syriae ac Sidonis et Moab et filiorum Ammon et Philisthim: dimiseruntque Dominum, et non colebant eum. Contra quos Dominus iratus, tradidit eos in manus Philisthim et filiorum Ammon. Afflictique sunt, et vehementer oppressi per annos decem et octo, omnes qui habitabant trans Jordanem in terra Amorrhaei, qui est in Galaad: in tantum, ut filii Ammon, Jordane transmisso, vastarent Judam et [Col. 0524B] Benjamin et Ephraim: afflictusque est Israel nimis. Et clamantes ad Dominum, dixerunt: Peccavimus tibi, quia dereliquimus Deum nostrum [Vulg. addit Dominum], et servivimus Baalim. Quibus locutus est Dominus: Numquid non Aegyptii et Amorrhaei, filiique Ammon et Philisthim, Sidonii quoque et Amalec et Chanaan, oppresserunt vos, et clamastis ad me, et erui vos de manu eorum? Et tamen reliquistis me, et coluistis deos alienos: [C. XXXVIII.] Idcirco non addam ut ultra vos liberem: Ite, et invocate deos quos elegistis: ipsi vos liberent in tempore angustiae. Dixeruntque filii Israel ad Dominum: Peccavimus, redde tu nobis quidquid tibi placet: tantum nunc libera nos. Quae dicentes, omnia de finibus suis alienorum deorum idola projecerunt, et servierunt [Col. 0524C] Domino [Vulg. addit Deo]: qui doluit super miseriis eorum. Itaque filii Ammon conclamantes in Galaad fixere tentoria: contra quos congregati filii Israel, in Maspha castrametati sunt. Dixeruntque principes Galaad singuli ad proximos suos: Qui primus e nobis [h. non habet] contra filios Ammon coeperit dimicare, erit dux populi Galaad.

[B. XIII, C. XXXIX, Cap. XI.] Fuit illo tempore Jephthe Galaadites, vir fortissimus atque pugnator, filius mulieris meretricis, qui natus est de Galaad. Habuit autem Galaad uxorem, de qua suscepit filios, qui postquam creverant, ejecerunt Jephthe, dicentes: Haeres in domo patris nostri esse non poteris, quia de altera matre generatus es. Quos ille fugiens atque devitans, habitavit in terra Tob: congregatique [Col. 0524D] sunt ad eum viri inopes, et latrocinantes, et quasi principem sequebantur. In illis diebus pugnabant filii Ammon contra Israel. Quibus acriter instantibus, perrexerunt majores natu Galaad, ut tollerent in auxilium sui Jephthe de terra Tob: dixeruntque ad eum: Veni, et esto princeps noster, et pugna contra filios Ammon. Quibus ille respondit: Nonne vos estis, qui odistis me, et ejecistis de domo patris mei, et nunc venistis ad me necessitate compulsi? Dixeruntque [Col. 0525A] principes Galaad ad Jephthe: Ob hanc igitur causam nunc ad te venimus, ut proficiscaris nobiscum, et pugnes contra filios Ammon, sisque dux omnium qui habitant in Galaad. Jephthe quoque dixit eis: Si vere venistis ad me, ut pugnem pro vobis contra filios Ammon, tradideritque eos Dominus in manus meas, ego ero princeps vester? Qui responderunt ei: Dominus, qui haec audit, ipse mediator ac testis est, quod nostra promissa faciemus. Abiit itaque Jephthe cum principibus Galaad, fecitque eum omnis populus principem sui. [C. XL.] Locutusque est Jephthe omnes sermones suos coram Domino in Maspha. Et misit nuntios ad regem filiorum Ammon, qui ex persona sua dicerent: Quid mihi et tibi est, quia venisti contra me, ut vastares terram [Col. 0525B] meam? Quibus ille respondit: Quia tulit Israel terram meam, quando ascendit de Aegypto, a finibus Arnon usque Jebboc atque Jordanem: nunc igitur cum pace redde mihi eam. Per quos rursum mandavit Jephthe: et imperavit eis, ut dicerent regi Ammon: Haec dicit Jephthe: Non tulit Israel terram Moab, nec terram filiorum Ammon: sed quando de Aegypto conscenderunt, ambulavit per solitudinem usque ad mare Rubrum, et venit in Cades. Misitque nuntios ad regem Edom, dicens: Dimitte me, ut transeam per terram tuam. Qui noluit acquiescere precibus ejus. Misit quoque et ad regem Moab, qui et ipse transitum praebere contempsit. Mansit itaque in Cade, et circumivit ex latere terram Edom et terram Moab: venitque contra orientalem plagam terrae [Col. 0525C] Moab, et castrametatus est trans Arnon: nec voluit intrare terminos Moab: Arnon quippe confinium est terrae Moab. Misit itaque Israel nuntios ad Seon regem Amorrhaeorum, qui habitabat in Esebon, et dixerunt ei: Dimitte ut transeam per terram tuam usque ad fluvium. Qui et ipse Israel verba despiciens, non dimisit eum transire per terminos suos: sed infinita multitudine congregata, egressus est contra eum in Jessa, et fortiter resistebat. Tradiditque eum Dominus in manus Israel cum omni exercitu suo, qui percussit eum, et possedit omnem terram Amorrhaei habitatoris regionis illius, et universos fines ejus, de Arnon usque Jebboc, et de solitudine usque ad Jordanem. Dominus ergo Deus Israel subvertit Amorrhaeum, pugnante contra illum populo suo Israel, [Col. 0525D] et tu nunc vis possidere terram ejus? Nonne ea, quae possidet Chamos Deus tuus, tibi jure debentur? Quae autem Dominus Deus noster victor obtinuit, in nostram cedent possessionem: nisi forte melior es Balac filio Sepphor rege Moab: aut docere potes quod jurgatus sit contra Israel, et pugnaverit [Col. 0526A] contra eum, quando habitavit in Esebon, et viculis ejus, et in Aroer, et villis illius, vel in cunctis civitatibus juxta Jordanem, per trecentos annos. Quare tanto tempore nihil super hac repetitione tentastis? Igitur non ego pecco in te, sed tu contra me male agis, indicens mihi bella non justa. Judicet Dominus arbiter hujus diei, inter Israel et inter filios Ammon. Noluitque acquiescere rex filiorum Ammon verbis Jephthe, quae per nuntios mandaverat. Factus est ergo super Jephthe Spiritus Domini: et circumiens Galaad, et Manasse, Mespha quoque Galaad, et inde transiens ad filios Ammon, votum vovit Domino, dicens: [C. XLI.] [a 2Kb] Si tradideris filios Ammon in manus meas, quicumque primus fuerit egressus fores [Al. de foribus] domus meae, mihique occurrerit [Col. 0526B] revertenti cum pace a filiis Ammon, eum holocaustum offeram Domino. Transivitque Jephthe ad filios Ammon, ut pugnaret contra eos: quos tradidit Dominus in manus ejus. Percussitque ab Aroer usque dum veniens in Mennith, viginti civitates, et usque ad Abel, quae est vineis consita, plaga magna nimis. Humiliatique sunt filii Ammon a filiis Israel. Revertenti autem Jephthe in Maspha domum suam occurrit unigenita filia cum tympanis et choris. Non enim habebat alios liberos. Qua visa, scidit vestimenta sua, et ait: Heu! [Vulg. addit me] filia mi, decepisti me, et ipsa decepta es: aperui enim os meum ad Dominum, et aliud facere non potero. Cui illa respondit: Pater mi, si aperuisti os tuum ad Dominum, fac mihi quodcumque pollicitus es, concessa tibi ultione [Col. 0526C] atque victoria de hostibus tuis. Dixitque ad patrem: Hoc solum mihi praesta, quod te deprecor: Dimitte me, ut duobus mensibus circumeam montes, et plangam virginitatem meam cum sodalibus meis. Cui ille respondit: Vade. Et dimisit eam duobus mensibus. Cumque abiisset cum sociis ac sodalibus suis, flebat virginitatem suam in montibus. Expletisque duobus mensibus, reversa est ad patrem suum, et fecit ei sicut voverat, quae ignorabat virum. Exinde mos increbuit in Israel, et consuetudo servata est, ut post anni circulum conveniant in unum filiae Israel, et plangant filiam Jephthe Galaaditae diebus quatuor.

[C. XLII, Cap. XII.] Ecce autem in Ephraim orta seditio est: nam transeuntes contra aquilonem, [Col. 0526D] dixerunt ad Jephthe: Quare vadens ad pugnam contra filios Ammon, vocare nos noluisti, ut pergeremus tecum? Igitur incendemus te et [Vulg. tacet te et] domum tuam. Quibus ille respondit: Disceptatio erat mihi et populo meo contra filios Ammon vehemens: vocavique vos, ut mihi praeberetis auxilium, [Col. 0527A] et facere noluistis. Quod cernens posui in manibus meis animam meam, transivique ad filios Ammon, et tradidit eos Dominus in manus meas. Quid commerui, ut adversum me consurgatis in praelium? Vocatis itaque ad se cunctis viris Galaad, pugnabat contra Ephraim: percusseruntque viri Galaad Ephraim, quia dixerat: Fugitivus est Galaad de Ephraim, et habitat in medio Ephraim et Manasse. Occupaveruntque Galaaditae vada Jordanis, per quae Ephraim reversurus erat. Cumque venisset ad ea de Ephraim numero, fugiens, atque dixisset: Obsecro ut me transire permittatis: dicebant ei Galaaditae: Numquid Ephrathaeus es? quo dicente: Non sum: interrogabant eum; Dic ergo [a 4Kb] Sibboleth [Sibboleth per Sin, Zibboleth per Zamach], quod [Col. 0527B] interpretatur Spica. Qui respondebat Zibboleth, eadem littera spicam exprimere non valens, statimque apprehensum jugulabant in ipso Jordanis transitu. Et ceciderunt in illo tempore de Ephraim quadraginta duo millia. Judicavit itaque Jephthe Galaadites Israel sex annis, et mortuus est, ac sepultus in civitate sua Galaad. [B. XIV, C. XLIII.] Post hunc judicavit Israel Abesan de Beth-Leem: qui habuit triginta filios et totidem filias, quas emittens foras, maritis dedit, et ejusdem numeri filiis suis accepit uxores, introducens in domum suam. Qui septem annis judicavit Israel. Mortuusque est, ac sepultus in Beth-Leem. [C. XLIV.] Cui successit Elon Zabulonites: et judicavit Israel decem annis: mortuusque est, ac sepultus in Zabulon. [C. XLV.] [Col. 0527C] Post hunc judicavit Israel Abdon, filius Hellel, Pharathonites, qui habuit quadraginta filios, et triginta ex eis nepotes, ascendentes super septuaginta pullos asinarum, et judicavit Israel octo annis: mortuusque est, ac sepultus in Pharathon terrae Ephraim, in monte Amalec.

[Cap. XIII.] Rursumque filii Israel malum [Col. 0528A] in conspectu Domini, qui tradidit eos in manus Philisthinorum, quadraginta annis.[T. VII, B. XV, C. XLVI.] Erat autem quidam vir de Saraa, et de stirpe Dan, nomine Manue, habens uxorem sterilem. Cui apparuit angelus Domini, et dixit ad eam: Sterilis es et absque liberis: sed concipies et paries filium; cave ergo ne vinum bibas ac siceram, nec immundum quidquam comedas, quia concipies et paries filium, cujus non tanget caput novacula, erit enim Nazaraeus Dei ab infantia sua et ex matris utero: et ipse incipiet liberare Israel de manu Philisthinorum. Quae cum venisset ad maritum suum dixit ei: Vir Dei venit ad me, habens vultum angelicum, terribilis nimis. Quem cum interrogassem, quis esset, et unde venisset, et quo nomine vocaretur, noluit mihi dicere, sed hoc respondit: Ecce [Col. 0528B] concipies et paries filium: cave ne vinum bibas, nec siceram, et ne aliquo vescaris immundo: erit enim puer Nazaraeus Dei ab infantia sua, et ex utero matris usque ad diem mortis suae. Oravit itaque Manue Dominum, et ait: Obsecro, Domine, ut vir Dei, quem misisti, veniat iterum et doceat nos quid debeamus facere de puero, qui nasciturus est. Exaudivitque Dominus precantem Manue, et apparuit rursum angelus Dei uxori ejus sedenti in agro. Manue autem maritus ejus non erat cum ea. Quae cum vidisset angelum, festinavit et cucurrit ad virum suum: nuntiavitque ei, dicens: Ecce apparuit mihi vir, quem ante videram. Qui surrexit et secutus est uxorem suam: veniensque ad virum, dixit ei: Tu es [Col. 0528C] qui locutus es mulieri? Et ille respondit: Ego sum. Cui Manue: Quando, inquit, sermo tuus fuerit expletus, quid vis ut faciat puer? aut a quo se observare debebit? Dixitque angelus Domini ad Manue: Ab omnibus, quae locutus sum uxori tuae, abstineat se, et quidquid ex vinea nascitur, non comedat: vinum et siceram non bibat, nullo vescatur immundo, et [Col. 0529A] quod ei praecepi, impleat atque custodiat. Dixitque Manue ad angelum Domini: Obsecro te, ut acquiescas precibus meis, et faciamus tibi haedum de capris. Cui respondit Angelus: Si me cogis, non comedam panes tuos: sin autem vis holocaustum facere, offer illud Domino. Et nesciebat Manue quod angelus Domini esset. Dixitque ad eum: Quod est tibi nomen, ut, si sermo tuus fuerit expletus, honoremus te? Cui ille respondit: Cur quaeris nomen meum, quod est mirabile? Tulit itaque Manue haedum de capris, et libamenta, et posuit super petram, offerens Domino, qui facit mirabilia; ipse autem et uxor ejus intuebantur. Cumque ascenderet flamma altaris in coelum, angelus Domini in flamma pariter ascendit. Quod cum vidissent Manue et uxor ejus, [Col. 0529B] proni ceciderunt in terram, et ultra eis non apparuit angelus Domini. Statimque intellexit Manue angelum esse Domini, et dixit ad uxorem suam: Morte moriemur, quia vidimus Deum. Cui respondit mulier: Si Dominus nos vellet occidere, de manibus nostris holocaustum et libamenta non suscepisset: sed [Vulg. tacet sed] nec ostendisset nobis haec omnia, neque ea quae sunt ventura, dixisset. [C. XLVII.] Peperit itaque filium, et vocavit nomen ejus Samson. Crevitque puer, et benedixit ei Dominus. Coepitque Spiritus Domini esse cum eo in castris Dan inter Saraa et Esthaol.

[Cap. XIV.] Descendit ergo Samson in Thamnatha. Vidensque ibi mulierem de filiabus Philisthim, ascendit et nuntiavit patri suo, et matri [Vulg. addit [Col. 0529C] suae], dicens: Vidi mulierem in Thamnatha de filiabus Philisthinorum; quam, quaeso, ut mihi accipiatis uxorem. Cui dixerunt pater et mater sua: Numquid non est mulier in filiabus fratrum tuorum, et in omni populo [a 1Kb] tuo, quia vis accipere uxorem de Philisthim, qui incircumcisi sunt. [C. XLVIII.] Dixitque Samson ad patrem suum: Hanc mihi accipe, quia placuit oculis meis. Parentes autem ejus nesciebant quod res a Domino fieret, et quaereret occasionem contra Philisthim. Eo enim tempore Philisthim dominabantur Israeli. Descendit itaque Samson cum patre suo et matre in Thamnatha. Cumque venissent ad vineas oppidi, apparuit catulus leonis saevus, rugiens, et occurrit ei. [C. XLIX.] Irruit autem Spiritus Domini in Samson, et dilaceravit leonem, [Col. 0529D] quasi haedum in frusta discerperet [Vulg. discerpens], nihil omnino habens in manu, et hoc patri et matri noluit indicare. Descenditque et locutus est mulieri, quae placuerat oculis ejus. Et post aliquot dies revertens ut acciperet eam, declinavit ut videret cadaver leonis, et ecce examen apum in ore leonis erat ac favus mellis. Quem cum sumpsisset in manibus, comedebat in via: veniensque ad patrem [Col. 0530A] suum et matrem, dedit eis partem, qui et ipsi comederunt, nec tamen eis voluit indicare quod mel de corpore leonis assumpserit. Descendit itaque pater ejus ad mulierem, et fecit filio suo Samson convivium. Sic enim juvenes facere consueverant. Cum igitur cives loci illius vidissent eum, dederunt ei sodales triginta, qui essent cum eo. Quibus locutus est Samson: Proponam vobis problema: quod si solveritis mihi intra septem dies convivii, dabo vobis triginta sindones et totidem tunicas: sin autem non potueritis solvere, vos dabitis mihi triginta sindones, et ejusdem numeri tunicas. [C. L.] Qui responderunt ei: Propone problema, ut audiamus. Dixitque eis: De comedente exivit cibus, et de forti egressa est dulcedo. Nec potuerunt per tres dies [Col. 0530B] propositionem solvere. Cumque adesset dies septimus, dixerunt ad uxorem Samson: Blandire viro tuo, et suade ei ut indicet tibi [b 9Kb] quid significet problema. Quod si facere nolueris, incendemus te, et domum patris tui. An idcirco nos vocastis ad nuptias, ut spoliaretis? Quae fundebat apud Samson lacrymas, et querebatur dicens: Odisti me, et non diligis: idcirco problema, quod proposuisti filiis populi mei, non vis mihi exponere. At ille respondit: Patri meo et matri nolui dicere, et tibi indicare potero? Septem igitur diebus convivii flebat apud [Vulg. ante] eum: tandemque die septimo cum ei molesta esset, exposuit. Quae statim indicavit civibus suis. Et illi dixerunt ei die septimo ante solis occubitum: Quid dulcius melle, et quid leone fortius? Qui ait [Col. 0530C] ad eos: Si non arassetis in vitula mea, non invenissetis propositionem meam. Irruit itaque in eum Spiritus Domini, descenditque Ascalonem, et percussit ibi triginta viros. Quorum ablatas vestes dedit iis qui problema solverant. Iratusque nimis ascendit in domum patris sui: uxor autem ejus accepit maritum unum de amicis ejus et pronubis.

[Cap. XV.] Post aliquantum autem temporis, cum dies triticeae messis instarent, venit Samson, invisere volens uxorem suam, et attulit ei haedum de capris. Cumque cubiculum ejus solito vellet intrare, prohibuit eum pater illius dicens: Putavi quod odisses eam, et ideo tradidi illam amico tuo: sed habet sororem, quae junior et pulchrior illa est, sit tibi pro ea uxor. Cui respondit Samson: Ab hac die non erit [Col. 0530D] culpa in me contra Philisthaeos: faciam enim vobis mala. [C. LI.] Perrexitque, et cepit trecentas vulpes, caudasque earum junxit ad caudas, et faces ligavit in medio: quas igne succendens, dimisit, ut huc illucque discurrerent. Quae statim perrexerunt in segetes Philisthinorum. Quibus succensis, et comportatae jam fruges, et adhuc stantes in stipula, concrematae sunt, in tantum, ut vineas quoque et [Col. 0531A] oliveta flamma consumeret. Dixeruntque Philisthim: Quis fecit hanc rem? Quibus dictum est: Samson gener Thamnathaei: quia tulit uxorem ejus, et alteri tradidit, haec operatus est. Ascenderuntque Philisthim, et combusserunt tam mulierem quam patrem ejus. Quibus ait Samson: Licet haec feceritis, tamen adhuc ex vobis expetam ultionem, et tunc quiescam. Percussitque eos ingenti plaga, ita ut stupentes suram femori imponerent. Et descendens habitavit in spelunca petrae Etam. Igitur ascendentes Philisthim in terram Juda, castrametati sunt, in loco qui postea vocatus est Lehi, id est, maxilla, ubi eorum est fusus exercitus. Dixeruntque ad eos de tribu Juda: Cur ascendistis adversum nos? Qui responderunt: Ut ligemus Samson, venimus, reddamus [Col. 0531B] ei quae in nos operatus est. Descenderunt ergo tria millia virorum de Juda ad specum silicis Etam, dixeruntque ad Samson: Nescis quod Philisthim imperent nobis? quare hoc facere voluisti? Quibus ille ait: Sicut fecerunt mihi, feci eis. Ligare, inquiunt, te venimus, et tradere in manus Philisthinorum. Quibus respondit Samson: Jurate, et spondete mihi quod non me occidatis. Dixerunt: Non te occidemus, sed vinctum trademus. Ligaveruntque eum duobus novis funibus, et tulerunt de petra Etam. Qui cum venisset ad locum Maxillae, et Philisthim vociferantes occurrissent ei, irruit Spiritus Domini in eum: et sicut solent ad odorem ignis lina consumi, ita vincula quibus ligatus erat, dissipata sunt et soluta. [C. LII.] Inventamque maxillam, id est, [Col. 0531C] mandibulam asini, quae jacebat, arripiens, interfecit in ea mille viros, et ait: In maxilla asini, in mandibula pulli asinarum, delevi eos, et percussi mille viros. Cumque haec verba canens complesset, projecit mandibulam de manu, et vocavit nomen loci illius Ramath-Lehi, quod interpretatur elevatio maxillae. Sitiensque valde, clamavit ad Dominum, et ait: Tu dedisti in manu servi tui salutem hanc maximam atque victoriam: et en siti morior, incidamque in manus incircumcisorum. Aperuit itaque Dominus molarem dentem in maxilla asini, et egressae sunt ex eo aquae. Quibus haustis, refocillavit spiritum, et vires recepit. Idcirco appellatum est nomen loci illius, fons invocantis de maxilla, usque in praesentem diem. Judicavitque Israel in diebus Philisthim [Col. 0531D] viginti annis.

[Cap. XVI.] Abiit quoque in Gazam, et vidit ibi meretricem mulierem, ingressusque est ad eam. Quod cum audissent Philisthim, et percrebuisset [Col. 0532A] apud eos, intrasse urbem Samson, circumdederunt eum, positis in porta civitatis custodibus: et ibi tota nocte cum silentio praestolantes, ut facto mane exeuntem occiderent. [C. LIII.] Dormivit autem Samson usque ad noctis medium: et inde consurgens, apprehendit ambas portae fores cum postibus suis et sera, impositasque humeris [Vulg. add. suis] portavit ad verticem montis, qui respicit Hebron. [C. LIV.] Post haec amavit mulierem, quae habitabat in valle Sorec, et vocabatur Dalila. Veneruntque ad eam principes Philisthinorum, atque dixerunt: Decipe eum, et disce ab illo, in quo tantam habeat fortitudinem, et quo modo eum superare valeamus, et vinctum affligere. Quod si feceris, dabimus tibi singuli mille et centum argenteos. Locuta est ergo [Col. 0532B] Dalila ad Samson: Dic mihi, obsecro, in quo sit tua maxima fortitudo, et quid sit quo ligatus erumpere nequeas? Cui respondit Samson: Si septem nerviceis funibus, necdum siccis et adhuc humentibus, ligatus fuero, infirmus ero ut caeteri homines Attuleruntque ad eam satrapae Philisthinorum septem funes, ut dixerat: quibus vinxit eum, latentibus apud se insidiis, et in eubiculo finem rei exspectantibus; clamavitque ad eum: Philisthim super te, Samson. Qui rupit vincula, quo modo si rumpat quis filum de stupae tortum [a 7Kb] putamine, cum odorem ignis acceperit: et non est cognitum in quo esset fortitudo ejus. Dixitque ad eum Dalila: Ecce illusisti mihi, et falsum locutus es: saltem nunc indica mihi quo ligari debeas. Cui ille respondit: Si ligatus fuero novis [Col. 0532C] funibus, qui nunquam fuerunt in opere, infirmus ero, et aliorum hominum similis. Quibus rursum Dalila vinxit eum, et clamavit: Philisthim super te, Samson, in cubiculo insidiis praeparatis. Qui ita rupit vincula quasi fila telarum. Dixitque Dalila rursum ad eum: Usquequo decipies me, et falsum loqueris? ostende quo vinciri debeas. [b 1Kb] Si, inquit, septem crines capitis mei cum licio plexueris, et clavum his circumligatum terrae fixeris, infirmus ero. Quod cum fecisset Dalila, dixit ad eum: Philisthim super te, Samson. Qui consurgens de somno extraxit clavum cum crinibus et licio. Dixitque ad eum Dalila: Quomodo dicis quod ames me, cum animus tuus non sit mecum? Per tres vices mentitus es mihi, et noluisti dicere in quo sit tua maxima fortitudo. [Col. 0532D] Cumque ei molesta esset, et per multos dies jugiter adhaereret, spatium ad quietem non tribuens, defecit anima ejus, et ad mortem usque lassata est. Tunc aperiens veritatem rei, dixit ad eam: Ferrum [Col. 0533A] numquam ascendit super caput meum, quia Nazaraeus (id est, consecratus Deo) sum de utero matris meae: si rasum fuerit caput meum, recedet a me fortitudo mea, et deficiam, eroque ut caeteri homines. Vidensque illa quod confessus ei esset omnem animum suum, misit ad principes Philisthinorum atque mandavit: Ascendite adhuc semel, quia nunc mihi aperuit cor suum. Qui ascenderunt, assumpta pecunia quam promiserant. At illa dormire eum fecit super genua sua, et in sinu suo reclinare caput. Vocavitque tonsorem, et rasis septem crinibus ejus, coepit abigere eum, et a se repellere: statim enim ab eo fortitudo discessit, dixitque: Philisthim super te, Samson. Qui de somno consurgens, dixit in animo suo: Egrediar sicut et ante feci, et me excutiam, [Col. 0533B] nesciens quod Dominus recessisset ab eo. Quem cum apprehendissent Philisthim, statim eruerunt oculos ejus, et duxerunt Gazam vinctum catenis, et clausum in carcere molere fecerunt. Jamque capilli ejus renasci coeperant, et principes Philisthinorum convenerunt in unum, ut immolarent hostias magnificas Dagon deo suo, et epularentur, dicentes; Tradidit deus noster inimicum nostrum Samson in manus nostras. Quod etiam populus videns laudabat deum suum, eademque dicebat: Tradidit deus noster in manus nostras adversarium [Vulg. add. nostrum], qui delevit terram nostram, et occidit plurimos. [C. LV.] Laetantesque per convivia, sumptis jam epulis, praeceperunt ut vocaretur Samson, et ante eos luderet. Qui adductus de carcere ludebat ante eos, [Col. 0533C] feceruntque eum stare inter duas columnas. Qui dixit puero regenti gressus suos: Dimitte me, ut tangam columnas, quibus omnis imminet domus, et recliner super eas, et paululum requiescam. Domus autem erat plena virorum ac mulierum, et erant ibi omnes principes Philisthinorum, ac de tecto et solario circiter tria millia utriusque sexus spectabant ludentem Samson. At ille, invocato Domino, ait: Domine Deus, memento mei, et redde nunc mihi fortitudinem pristinam, Deus meus, ut ulciscar me de hostibus meis, et pro amissione duorum luminum unam ultionem recipiam. Et apprehendens ambas columnas, quibus innitebatur domus, alteramque earum dextera, et alteram laeva tenens, ait: Moriatur anima mea cum Philisthim. Concussisque fortiter [Col. 0533D] columnis, cecidit domus super omnes principes et caeteram multitudinem quae ibi erat: multoque plures interfecit moriens, quam ante vivus occiderat. Descendentes autem fratres ejus et universa cognatio tulerunt corpus ejus, et sepelierunt inter Saraa et Asthaol in sepulcro patris sui Manue: judicavitque Israel viginti annis.

[T. VIII, B. VI, C. XVI, Cap. XVII.] Fuit eo tempore vir quidam de monte Ephraim, nomine Michas, qui dixit matri suae: Mille centum argenteos, quos separaveras tibi, et super quibus, me audiente, [Col. 0534A] juraveras, ecce ego habeo, et apud me sunt. Cui illa respondit: Benedictus filius meus Domino. Reddidit ergo eos matri suae, quae dixerat ei: consecravi et vovi argentum hoc Domino, ut de manu mea suscipiat filius meus, et faciat sculptile atque conflatile: et nunc trado illud tibi. Reddidit igitur matri suae: quae tulit ducentos argenteos, et dedit eos argentario, ut faceret ex eis sculptile atque conflatile, quod fuit in domo Micha. Qui aediculam quoque in ea Deo separavit, et fecit ephod, ac theraphim, id est, vestem sacerdotalem, et idola: implevitque unius filiorum suorum manum, et factus est ei sacerdos. In diebus illis non erat rex in Israel, sed unusquisque, quod sibi rectum videbatur, hoc faciebat. [B. XVIII.] Fuit quoque alter [a 1Kb] adolescens de Beth-Leem Juda, ex cognatione ejus: [Col. 0534B] [b 1Kb] eratque ipse Levites, et habitabat ibi. Egressusque de civitate Beth-Leem, peregrinari voluit ubicumque sibi commodum reperisset. Cumque venisset in montem Ephraim, iter faciens, et declinasset parumper in domum Micha, interrogatus est ab eo unde venisset. Qui respondit: Levita sum de Beth-Leem-Juda, et vado ut habitem ubi potuero, et utile mihi esse perspexero [Vulg. add. Dixitque Michas]. Mane, inquit, apud me, et esto mihi parens ac sacerdos: daboque tibi per annos singulos decem argenteos, ac vestem duplicem, et quae ad victum necessaria sunt. Acquievit et mansit apud hominem, fuitque illi quasi unus de filiis. Implevitque Micha manum ejus, et habuit apud se puerum sacerdotem. Nunc scio, dicens, quod bene mihi faciat Deus habenti [Col. 0534C] Levitici generis sacerdotem.

[Cap. XVIII.] In diebus illis non erat rex in Israel, et [c 1Kb] tribus Dan quaerebat possessionem sibi, ut habitaret in ea: usque ad illum enim diem inter caeteras tribus sortem non acceperat. [C. LVII.] Miserunt ergo filii Dan, stirpis et familiae suae quinque viros fortissimos de Saraa et de Esthaol, ut explorarent terram et diligenter inspicerent: dixeruntque eis: Ite, et considerate terram. Qui cum pergentes venissent in montem Ephraim, et intrassent domum Micha, requieverunt ibi: et agnoscentes vocem adolescentis Levitae, utentesque illius diversorio, dixerunt ad eum: Quis te huc adduxit? quid hic agis? quam ob causam huc venire voluisti? Qui respondit eis: Haec et haec praestitit mihi Michas, et me mercede conduxit, [Col. 0534D] ut sim ei sacerdos. Rogaveruntque eum, ut consuleret Dominum, ut scire possent an prospero itinere pergerent, et res haberet effectum. Qui respondit eis: Ite cum pace: Dominus respicit viam vestram, et iter quo pergitis. Euntes igitur quinque viri venerunt Lais: videruntque populum habitantem in ea absque ullo timore, juxta Sidoniorum consuetudinem, securum et quietum, nullo ei penitus resistente, magnarumque opum, et procul a Sidone atque a cunctis hominibus separatum. Reversique ad fratres suos in Saraa et Esthaol, et quid egissent sciscitantibus [Col. 0535A] responderunt: Surgite, et ascendamus ad eos, vidimus enim terram valde opulentam et uberem: nolite negligere, nolite cessare. Eamus, et possideamus eam, nullus erit labor. Intrabimus ad securos in regionem latissimam, tradetque nobis Dominus locum, in quo nullius rei est penuria eorum quae gignuntur in terra. Profecti igitur sunt de cognatione Dan, id est, de Saraa et Esthaol, sexcenti viri accincti armis bellicis, ascendentesque manserunt in Cariath-Jarim Judae: qui locus, ex eo tempore, Castrorum Dan nomen accepit, et est post tergum Cariath-Jarim. Et inde transierunt in montem Ephraim. Cumque venissent ad domum Micha, dixerunt quinque viri, qui prius missi fuerant ad considerandam terram Lais, caeteris fratribus suis: Nostis [Col. 0535B] quod in domibus istis sit ephod, et theraphim, et sculptile, atque conflatile: videte quid vobis placeat. Et cum paululum declinassent, ingressi sunt domum adolescentis Levitae, qui erat in domo Micha, salutaveruntque eum verbis pacificis. Sexcenti autem viri ita ut erant armati, stabant ante ostium. At illi qui ingressi fuerant domum juvenis, sculptile, et ephod, et theraphim, atque conflatile tollere nitebantur, et sacerdos stabat ante ostium, sexcentis viris fortissimis haud procul exspectantibus. Tulerunt igitur qui intraverant, sculptile, ephod, et idola, atque conflatile. Quibus dixit sacerdos: Quid facitis? Cui responderunt: Tace et pone digitum super os tuum: venique nobiscum, ut habeamus te patrem ac sacerdotem. Quid tibi melius est, ut sis sacerdos [Col. 0535C] in domo unius viri, an in una tribu et familia in Israel? Quod cum audisset, acquievit sermonibus eorum, et tulit ephod, et idola, ac sculptile, et cum eis profectus est. Qui cum pergerent, et ante se ire fecissent parvulos ac jumenta, et omne quod erat pretiosum, jamque a domo Michae essent procul, viri qui habitabant in aedibus Michae conclamantes secuti sunt, et post tergum clamare coeperunt. Qui [Col. 0536A] cum respexissent dixerunt ad Micham: Quid tibi vis? cur clamas? Qui respondit: Deos meos, quos mihi feci, tulistis, et sacerdotem, et omnia quae habeo, et dicitis: Quid tibi est? Dixeruntque ei filii Dan: Cave ne ultra loquaris ad nos, et veniant ad te viri animo concitati, et ipse cum omni domo tua pereas. Et sic coepto itinere perrexerunt. Videns autem Michas, quod fortiores se essent, reversus est in domum suam. Sexcenti autem viri tulerunt sacerdotem et quae supra diximus: veneruntque in Lais ad populum quiescentem atque securum, et percusserunt eos in ore gladii: urbemque incendio tradiderunt, nullo penitus ferente praesidium, eo quod procul habitarent a Sidone, et cum nullo hominum haberent quidquam societatis ac negotii. Erat autem civitas sita [Col. 0536B] in regione Roob: quam rursum exstruentes habitaverunt in ea, vocato nomine civitatis Dan, juxta vocabulum patris sui, quem genuerat Israel, quae prius Lais dicebatur. [C. LVIII.] Posueruntque sibi sculptile, et Jonathan filium [a 50Kb] Gersom filii Mosi, ac filios ejus sacerdotes in tribu Dan usque ad diem captivitatis suae. Mansitque apud eos idolum Michae omni tempore, quo fuit domus Dei in Silo. In diebus illis non erat rex in Israel.

[T. IX, B. XVIII, C. LIX, Cap. XIX.] Fuit quidam vir Levites habitans in latere montis Ephraim, qui accepit uxorem de Beth-Leem Juda: quae reliquit eum, et reversa est in domum patris sui Beth-Leem, mansitque apud eum quatuor mensibus. Secutusque est eam vir suus, volens ei reconciliari, atque blandiri, [Col. 0536C] et secum reducere, habens in comitatu puerum et duos asinos: quae suscepit eum, et introduxit in domum patris sui. Quod cum audisset socer ejus, cumque [Vulg. eumque] vidisset, occurrit ei laetus, et amplexatus est hominem. Mansitque gener in domo soceri tribus diebus, comedens cum eo et bibens familiariter. Die autem quarto de nocte consurgens, proficisci voluit. Quem tenuit socer, et ait ad eum: [Col. 0537A] Gusta prius pauxillum panis, et conforta stomachum, et sic proficisceris. Sederuntque simul, et comederunt ac biberunt. Dixitque pater puellae ad generum suum: Quaeso te, ut hodie hic maneas, pariterque laetemur. At ille, consurgens, coepit velle proficisci. Et nihilominus obnixe eum socer tenuit, et apud se fecit manere. Mane facto parabat Levites iter. Cui rursum socer: Oro te, inquit, ut paululum cibi capias, et assumptis viribus, donec increscat dies, postea proficiscaris. Comederunt ergo simul. Surrexitque adolescens, ut pergeret cum uxore sua et puero. Cui rursum locutus est socer: Considera quod dies ad occasum declivior sit, et propinquat ad vesperum: mane apud me etiam hodie, et duc laetum diem, et cras proficisceris, ut vadas in domum tuam. Noluit [Col. 0537B] gener acquiescere sermonibus ejus: sed statim surrexit [Vulg. perrexit] et venit contra Jebus, quae altero nomine vocabatur [Vulg. vocatur] Jerusalem, ducens secum duos asinos onustos, et concubinam. Jamque aderant juxta Jebus, et dies mutabatur in noctem: dixitque puer ad dominum suum: Veni, obsecro, declinemus ad urbem Jebusaeorum et maneamus in ea. Cui respondit dominus: Non ingrediar oppidum gentis alienae, quae non est de filiis Israel, sed transibo usque Gabaa: et cum illuc pervenero, manebimus in ea, aut certe in urbe Rama. Transierunt igitur Jebus, et coeptum carpebant iter, occubuitque eis sol juxta Gabaa, quae est in tribu Benjamin: diverteruntque ad eam, ut manerent ibi. Quo cum intrassent, sedebant in platea civitatis, et [Col. 0537C] nullus eos recipere volebat [Vulg. voluit] hospitio. Et ecce, apparuit homo senex, revertens de agro et de opere suo vespere, qui et ipse erat de monte Ephraim, et peregrinus habitabat in Gabaa. Homines autem regionis illius erant filii Jemini. Elevatisque oculis, vidit senex sedentem hominem cum sarcinulis suis in platea civitatis, et dixit ad eum: Unde venis? et quo vadis? Qui respondit ei: Profecti sumus de Beth-Leem Juda, et pergimus ad locum nostrum, qui est in latere montis Ephraim, unde ieramus Beth-Leem, et nunc vadimus ad domum Dei, nullusque nos sub tectum suum vult recipere, habentes paleas et fenum in asinorum pabulum, et panem ac vinum in meos et ancillae tuae usus, et pueri qui mecum sunt: nulla re indigemus nisi hospitio. Cui [Col. 0537D] respondit senex: Pax tecum sit, ego praebebo omnia quae necessaria sunt: tantum, quaeso, ne in platea maneas. Introduxitque eum in domum suam: et pabulum asinis praebuit: ac postquam laverunt pedes suos, recepit eos in convivium. Illis epulantibus, et post laborem itineris, cibo ac potu reficientibus corpora, venerunt viri civitatis illius, filii Belial (id est, absque jugo), et circumdantes domum senis, fores pulsare coeperunt, clamantes ad dominum domus, atque dicentes: Educ virum, qui ingressus est domum tuam, ut abutamur eo. Egressusque est ad eos [Col. 0538A] senex, et ait: Nolite, fratres, nolite facere malum hoc, quia ingressus est homo hospitium meum, et cessate ab hac stultitia: habeo filiam virginem, et hic homo habet concubinam, educam eas ad vos, ut humilietis eas, et vestram libidinem compleatis: tantum, obsecro, ne scelus hoc contra naturam operemini in virum. Nolebant acquiescere sermonibus ejus. Quod cernens homo, eduxit ad eos concubinam suam, et eis tradidit illudendam: qua cum tota nocte abusi essent, dimiserunt eam mane. At mulier, recedentibus tenebris, venit ad ostium domus, ubi manebat dominus suus, et ibi corruit. Mane facto, surrexit homo et aperuit ostium, ut coeptam expleret viam: et ecce concubina ejus jacebat ante ostium sparsis in limine manibus. Cui ille, putans eam quiescere, [Col. 0538B] loquebatur: Surge, et ambulemus. Qua nihil respondente, intelligens quod erat mortua, tulit eam, et imposuit asino, reversusque est in domum suam. Quam cum esset ingressus, arripuit gladium, et cadaver uxoris cum ossibus suis in duodecim partes ac frusta concidens, misit in omnes terminos Israel. Quod cum vidissent singuli, conclamabant: Numquam res talis facta est in Israel, ex eo die quo ascenderunt patres nostri de Aegypto, usque in praesens tempus: ferte sententiam, et in commune decernite quid facto opus sit.

[Cap. XX.] Egressi sunt itaque omnes filii Israel, et pariter congregati, quasi vir unus, de Dan usque Ber-sabee, et terra Galaad, ad Dominum in Maspha: omnesque anguli populorum, et cunctae tribus [Col. 0538C] Israel in Ecclesiam populi Dei convenerunt, [a 1Kb] quadringenta millia peditum pugnatorum. (Nec latuit filios Benjamin, quod ascendissent filii Israel in Maspha.) Interrogatusque Levita, maritus mulieris interfectae, quomodo tantum scelus perpetratum esset, respondit: Veni in Gabaa Benjamin cum uxore mea, illucque diverti, et ecce homines civitatis illius circumdederunt nocte domum, in qua manebam, volentes me occidere, et uxorem meam incredibili libidinis furore vexantes, denique mortua est. Quam arreptam, in frusta concidi, misique partes in omnes terminos possessionis vestrae: quia numquam tantum nefas, et tam grande piaculum factum in Israel. Adestis omnes, filii Israel, decernite quid facere debeatis. Stansque omnis populus, et quasi [Col. 0538D] unius hominis sermone respondens: Non recedemus in tabernacula nostra, nec suam quisquam intrabit domum: sed hoc contra Gabaa in commune faciemus. Decem viri eligantur e centum ex omnibus tribubus Israel, et centum de mille, et mille de decem millibus, ut comportent exercitui cibaria, et possimus pugnantes contra Gabaa Benjamin, reddere ei pro scelere, quod meretur. Convenitque universus Israel ad civitatem, quasi unus homo, eadem mente, unoque consilio. Et miserunt nuntios ad omnem tribum Benjamin, qui dicerent: Cur [Col. 0539A] tantum nefas in vobis repertum est? Tradite homines de Gabaa, qui hoc flagitium perpetrarunt, ut moriantur, et anferatur malum de Israel. Qui noluerunt fratrum suorum filiorum Israel audire mandatum: sed ex cunctis urbibus, quae suae sortis erant, convenerunt in Gabaa, ut illis ferrent auxilium, et contra universum Israel populum dimicarent. Inventique sunt viginti quinque millia de Benjamin educentium gladium, praeter habitatores Gabaa, qui septingenti erant viri fortissimi, ita sinistra ut dextra praeliantes, et sic fundis ad certum jacientes lapides, ut capillum quoque possent percutere, et nequaquam in alteram partem ictus lapidis deferretur. Virorum quoque Israel, absque filiis Benjamin, inventa sunt quadringenta millia educentium [Col. 0539B] gladios, et paratorum ad pugnam. Qui surgentes venerunt in domum Dei, hoc est, in Silo: consulueruntque Deum [Vulg. Dominum], atque dixerunt: Quis erit in exercitu nostro princeps certaminis contra filios Benjamin? Quibus respondit Dominus: Judas sit dux vester. Statimque filii Israel surgentes mane, castrametati sunt juxta Gabaa, et inde procedentes ad pugnam contra Benjamin, urbem oppugnare coeperunt. Egressique filii Benjamin Gabaa, occiderunt de filiis Israel die illo viginti duo millia virorum. Rursum filii Israel et fortitudine et numero confidentes, in eodem loco, in quo prius certaverant, aciem direxerunt: ita tamen ut prius ascenderent et flerent coram Domino usque ad noctem: consulerentque eum, et dicerent: Debeo ultra [Col. 0539C] procedere ad dimicandum contra filios Benjamin fratres meos, an non? Quibus ille respondit: Ascendite ad eum [Vulg. eos], et inite certamen. Cumque filii Israel altero die contra filios Benjamin ad praelium processissent, eruperunt filii Benjamin de portis Gabaa, et occurrentes eis, tanta in eos caede bacchati sunt, ut decem et octo millia virorum educentium gladium prosternerent. Quamobrem omnes filii Israel venerunt in domum Dei, et sedentes flebant coram Domino: jejunaveruntque illo die usque ad vesperam, et obtulerunt ei holocausta, et pacificas victimas, et super statu suo interrogaverunt. Eo tempore ibi erat arca foederis Dei [Vulg. Domini], et Phinees filius Eleazari filii Aaron praepositus domus. Consuluerunt igitur Dominum, atque dixerunt: [Col. 0539D] Exire ultra debemus ad pugnam contra filios Benjamin fratres nostros, an quiescere? Quibus ait Dominus: Ascendite, cras enim tradam eos in manus vestras. Posueruntque filii Israel insidias per circuitum urbis Gabaa, et tertia vice, sicut semel et bis, contra Benjamin exercitum produxerunt. Sed filii Benjamin audacter eruperunt de civitate, et fugientes adversarios longius persecuti sunt, ita ut vulnerarent ex eis sicut primo et secundo die, et caederent per duas semitas terga vertentes, quarum una ferebatur in Beth-El, et altera in Gabaa, atque prosternerent triginta circiter viros: putaverunt enim solito eos more cedere. Qui fugam arte simulantes, iniere consilium, ut abstraherent eos de civitate, [Col. 0540A] et quasi fugientes ad supradictas semitas perducerent. Omnes itaque filii Israel surgentes de sedibus suis, tetenderunt aciem in loco, qui vocatur Baal Thamar. Insidiae quoque, quae circa urbem erant, paulatim se aperire coeperunt, et ab occidentali urbis parte procedere. Sed et alia decem millia virorum de universo Israel, habitatores urbis ad certamina provocabant. Ingravatumque est bellum contra filios Benjamin, et non intellexerunt quod ex omni parte illis instaret interitus. Percussitque eos Dominus in conspectu filiorum Israel, et interfecerunt ex eis in illo die viginti quinque millia et centum viros, omnes bellatores et educentes gladium. Filii autem Benjamin, cum se inferiores esse vidissent, coeperunt fugere. Quod cernentes filii Israel, dederunt [Col. 0540B] eis ad fugiendum locum, ut ad praeparatas insidias devenirent, quas juxta urbem posuerant. Qui cum repente de latibulis surrexissent, et Benjamin terga caedentibus daret, ingressi sunt civitatem, et percusserunt eam in ore gladii. Signum autem dederant filii Israel his, quos in insidiis collocaverant, ut postquam urbem cepissent, ignem accenderent, ut ascendente in altum fumo, captam urbem demonstrarent. Quod cum cernerent filii Israel in ipso certamine positi (putaverunt enim filii Benjamin eos fugere, et instantius persequebantur, caesis de exercitu eorum triginta viris), et viderent quasi columnam fumi de civitate conscendere, Benjamin quoque retro aspiciens, cum captam cerneret civitatem, et flammam in sublime ferri: qui prius simulaverant [Col. 0540C] fugam, versa facie, fortius resistebant. Quod cum vidissent filii Benjamin, in fugam versi sunt, et ad viam deserti ire coeperunt, illuc quoque eos adversariis persequentibus. Sed et hi qui urbem succenderant occurrerunt eis. Atque ita factum est, ut ex utraque parte ab hostibus caederentur, nec erat ulla morientium requies. Cecideruntque, atque prostrati sunt ad orientalem plagam urbis Gabaa. Fuerunt autem qui in eodem loco interfecti sunt, decem et octo millia virorum, omnes robustissimi pugnatores. Quod cum vidissent qui remanserant de Benjamin, fugerunt in solitudinem: et pergebant ad petram, cujus vocabulum est Remmon. In illa quoque fuga palantes, et in diversa tendentes, occiderunt quinque millia virorum. Et cum ultra tenderent, [Col. 0540D] persecuti sunt eos, et interfecerunt etiam alia duo millia. Et sic factum est, ut omnes qui ceciderant de Benjamin in diversis locis, essent viginti quinque millia, pugnatores ad bella promptissimi. Remanserunt itaque de omni numero Benjamin, qui evadere potuerunt, et fugere in solitudinem, sexcenti viri: sederuntque in petra Remmon mensibus quatuor. Regressi autem filii Israel, omnes reliquias civitatis a viris usque ad jumenta, gladio percusserunt, cunctasque urbes et viculos Benjamin vorax flamma consumpsit.

[Cap. XXI.] Juraverunt quoque filii Israel in Maspha, et dixerunt: Nullus nostrum dabit filiis Benjamin de filiabus suis uxorem. Veneruntque omnes [Col. 0541A] ad domum Dei in Silo, et in conspectu ejus sedentes usque ad vesperam, levaverunt vocem, et magno ululatu coeperunt flere, dicentes: Quare, Domine Deus Israel, factum est hoc malum in populo tuo, ut hodie una tribus auferretur ex nobis? Altera autem die, diluculo consurgentes, exstruxerunt altare, obtuleruntque ibi holocausta, et pacificas victimas, et dixerunt: Quis non ascendit in exercitu Domini de universis tribubus Israel? Grandi enim se juramento constrinxerant, cum essent in Maspha, interfici eos qui defuissent. Ductique poenitentia Israel super fratre suo [Vulg. fratres suos] Benjamin, coeperunt dicere: Ablata est una tribus de Israel, unde uxores accipient? omnes enim in commune juravimus, non daturos nos his filias nostras. Idcirco dixerunt: [Col. 0541B] Quis est de universis tribubus Israel, qui non ascendit ad Dominum in Maspha? Et ecce inventi sunt habitatores Jabes Galaad in illo exercitu non fuisse. (Eo quoque tempore cum essent in Silo, nullus ex eis ibi repertus est.) Miserunt itaque decem millia viros robustissimos, et praeceperunt eis: Ite, et percutite habitatores Jabes Galaad in ore gladii, tam uxores quam parvulos eorum. Et hoc erit quod observare debebitis: omne generis masculini, et mulieres quae cognoverunt viros, interficite. [a 1Kb] Inventaeque sunt de Jabes Galaad quadringentae virgines, quae nescierunt viri torum, et adduxerunt eas ad castra in Silo, in terra Chanaan. Miseruntque nuntios ad filios Benjamin, qui erant in petra Remmom, et praeceperunt eis, ut eos in pace susciperent. Veneruntque [Col. 0541C] filii Benjamin in illo tempore, et datae sunt eis uxores de filiabus Jabes Galaad: alias autem [Col. 0542A] non repererunt, quas simili modo traderent. Universusque Israel valde doluit, et egit poenitudinem super interfectione unius tribus ex Israel. Dixeruntque majores natu: Quid faciemus reliquis, qui non acceperunt uxores? omnes in Benjamin feminae conciderunt, et magna nobis cura, ingentique studio providendum est, ne una tribus deleatur ex Israel. Filias nostras eis dare non possumus, constricti juramento et maledictione, qua diximus: Maledictus qui dederit de filiabus suis uxorem Benjamin. Ceperuntque consilium, atque dixerunt: Ecce solemnitas Domini est in Silo anniversaria, quae sita est ad septentrionem urbis Beth-El, et ad orientalem plagam viae, quae de Beth-El tendit ad Sichimam, et ad meridiem oppidi Lebona. Praeceperuntque filiis [Col. 0542B] Benjamin, atque dixerunt: Ite, et latitate in vineis. Cumque videritis filias Silo ad ducendos choros ex more procedere, exite repente de vineis, et rapite [Vulg. ex eis] eas, singuli uxores singulas, et pergite in terram Benjamin. Cumque venerunt patres earum, ac fratres, et adversum vos queri coeperint, atque jurgari, dicemus eis: Miseremini eorum: non enim rapuerunt eas jure bellantium atque victorum, sed rogantibus ut acciperent, non dedistis, et a vestra parte peccatum est. Feceruntque Filii Benjamin, ut sibi fuerat imperatum, et juxta numerum suum, rapuerunt sibi de his quae ducebant choros, uxores singulas: abieruntque in possessionem suam aedificantes urbes, et habitantes in eis. Filii quoque Israel reversi sunt per tribus et familias in tabernacula [Col. 0542C] sua. In diebus illis non erat rex in Israel, sed unusquisque, quod sibi rectum videbatur, hoc faciebat.


[Col. 0541] Explicit Liber Judicum.




[Col. 0541]
[LIBER RUTH.]





CAPITULA LIBRI RUTH [a 1Kb] .

[Col. 0541C] I. Facta fame in terra Judae, Elimeleth de Bethleem Juda abiit cum uxore sua Noemi, et duobus filiis in terra Moabitide causa victualium, quo mortuo, filii ejus accipientes uxores et ipsi mortui sunt.

II. Noemi revertentem ad patriam, Ruth nurus deserere [Col. 0541D] noluit, quae perveniens in Bethleem Juda, perrexit in agrum Booz ad colligendas spicas.

III. Booz dat licentiam Ruth, ut de agro ejus colligat spicas, et hora vescendi cum messoribus comedat, pro eo quod audierat, eam bene egisse circa socrum suam.

IV. Inquirenti Noemi indicat Ruth, quale in agro Booz fecerit opus.

V. Commonita Ruth a socru sua, jungitur puellis Booz iterum ad operandum.

[Col. 0542C] VI. Reversa Ruth denuo ad socrum suam, monetur ab ea quemadmodum debeat Booz conjugio sociari.

VII. Ruth instructa, collocavit se nocte ad pedes Booz, qui ab ejus coitu abstinuit.

[Col. 0542D] VIII. Booz praesentibus decem viris in porta Bethleem, consuluit propinquiorem se de nuptiis.

IX. Solvit propinquus secundum morem calciamentum suum, et dedit Booz, cessitque jure propinquitatis, et Booz Ruth accepit uxorem, natusque illi est filius, quem Noemi socrus nutriendum suscepit.

X. Vocatum est nomen filii Obed, hic est pater Isai patris David, deinde sequuntur generationes a Phares usque ad David.



[a 1Kb] INCIPIT LIBER RUTH.
[Col. 0543]

[Col. 0543A] [C. I, Cap. I.] In diebus unius judicis, quando judices praeerant, facta est fames in terra. Abiitque homo de Beth-Leem Juda, ut peregrinaretur in regione Moabitide, cum uxore sua ac duobus liberis. Et ipse vocabatur Elimelech, et uxor ejus Noemi, et duo filii, alter Maalon, et alter Chilion, Ephrathaei de Beth-Leem Juda. Ingressique regionem Moabitidem, morabantur ibi. Et mortuus est Elimelech maritus [b 2Kb] Noemi [h. Nahmi], remansitque ipsa cum filiis. Qui acceperunt uxores Moabitidas, quarum una vocabatur Orpha [h. Harpa], et altera Ruth. Manseruntque ibi decem annis, et ambo mortui sunt, Maalon videlicet et Chilion: remansitque mulier orbata duobus liberis ac marito. Et surrexit ut in patriam pergeret, cum utraque nuru sua, de [Col. 0543B] regione Moabitide: audierat enim quod respexisset Dominus populum suum, et dedisset eis escas. Egressa est itaque de loco peregrinationis suae, cum utraque nuru, et jam in via posita revertendi in terram Juda, dixit ad eas: Ite in domum matris vestrae, faciat Dominus vobiscum misericordiam, sicut fecistis cum mortuis et mecum. Det vobis invenire requiem in domibus virorum, quos sortiturae estis. [C. II.] Et osculata est eas. Quae elevata voce flere coeperunt, et dicere: Tecum pergemus ad populum tuum. Quibus illa respondit: Revertimini, filiae mi [Vulg. meae], cur venitis mecum? num ultra habeo filios in utero meo, ut viros ex me sperare possitis? Revertimini, filiae mi, et abite: jam enim senectute confecta sum, nec apta vinculo conjugali: [Col. 0543C] etiam si possem hac nocte concipere, et parere filios, si eos exspectare velitis, donec crescant, et annos impleant pubertatis, ante eritis vetulae quam nubatis. Nolite, quaeso, filiae mi: quia vestra angustia me magis premit, et egressa est manus Domini contra me. Elevata igitur voce, rursum flere coeperunt: Orpha osculata est socrum, ac reversa: Ruth adhaesit socrui suae. Cui dixit Noemi: En reversa est cognata tua ad populum suum, et ad deos suos: [Col. 0544A] vade cum ea. Quae respondit: Ne adverseris mihi ut relinquam te et abeam: quocumque perrexeris, pergam: ubi morata fueris, et ego pariter morabor. Populus tuus populus meus, et Deus tuus Deus meus. Quae te morientem terra susceperit, in ea moriar: ibique locum accipiam sepulturae. Haec mihi faciat Dominus, et haec addat, si non sola mors me et te separaverit. Videns ergo Noemi quod obstinato Ruth animo decrevisset secum pergere, adversari noluit, nec ad suos ultra reditum persuadere: profectaeque sunt simul, et venerunt in Beth-Leem. Quibus urbem ingressis, velox apud cunctos fama percrebuit: dicebantque mulieres: Haec est illa Noemi. Quibus ait: Ne vocetis me Noemi (id est, pulchram), sed vocate me Mara (hoc est, amaram), quia amaritudine [Col. 0544B] me valde replevit Omnipotens. Egressa sum plena, et vacuam reduxit me Dominus. Cur ergo vocatis me Noemi, quam Dominus humiliavit, et afflixit omnipotens? Venit igitur Noemi cum Ruth Moabitide nuru sua, de terra peregrinationis suae: ac reversa est in Beth-Leem, quando primum hordea metebantur.

[Cap. II.] Erat autem viri Elimelech consanguineus, homo potens, et magnarum opum, nomine Booz. Dixit Ruht [Vulg. tac. Ruht] Moabitis ad socrum suam: Si jubes, vadam in agrum et colligam spicas, quae metentium fugerint manus, ubicumque clementis in me patris familias reperero gratiam. Cui illa respondit: Vade, filia mi: Abiit itaque et colligebat spicas post terga metentium. Accidit [Col. 0544C] autem ut ager ille haberet dominum Booz [Vulg. add. nomine], qui erat de cognatione Elimelech. Et ecce ipse veniebat de Beth-Leem, dixitque messoribus: Dominus vobiscum. [C. III.] Qui responderunt ei: Benedicat tibi Dominus. Dixitque Booz juveni, qui messoribus praeerat: Cujus est haec puella? Cui respondit: Haec est Moabitis, quae venit cum Noemi, de regione Moabitide, et rogavit ut spicas colligeret remanentes, sequens messorum vestigia, [Col. 0545A] et de mane usque nunc stat in agro, et ne ad momentum quidem domum reversa est. Et ait Booz ad Ruth: Audi, filia, ne vadas ad colligendum in alterum agrum, nec recedas ab hoc loco: sed jungere puellis meis, et ubi messuerint, sequere. Mandavi enim pueris meis, ut nemo tibi molestus sit: sed etiam si sitieris, vade ad sarcinulas, et bibe aquas, de quibus et pueri bibunt. Quae cadens in faciem suam et adorans super terram, dixit ad eum: Unde mihi hoc, ut invenirem [Vulg. invenerim] gratiam ante oculos tuos, et nosse me dignareris peregrinam mulierem? Cui ille respondit: Nuntiata sunt mihi omnia, quae feceris socrui tuae post mortem viri tui, et quod dereliqueris parentes tuos, et terram in qua nata es, et veneris ad [Col. 0545B] populum, quem antea nesciebas. Reddat tibi Dominus pro opere tuo, et plenam mercedem recipias a Domino Deo Israel, ad quem venisti, et sub cujus confugisti alas. Quae ait: Inveni gratiam apud oculos tuos, domine mi, qui consolatus es me, et locutus es ad cor ancillae tuae, quae non sum similis unius puellarum tuarum. Dixitque ad eam Booz: Quando hora vescendi fuerit, veni huc, et comede panem, et intinge bucellam tuam in aceto. Sedit itaque ad messorum latus, et congessit polentam sibi, comeditque et saturata est, et tulit reliquias. Atque inde surrexit ut spicas ex more colligeret. Praecepit autem Booz pueris suis, dicens: Etiamsi vobiscum metere voluerit, ne prohibeatis eam, et de vestris quoque manipulis projicite de industria, et remanere [Col. 0545C] permittite, ut absque rubore colligat, et colligentem nemo corripiat. Collegit ergo in agro usque ad vesperam, et quae collegerat virga caedens et excutiens, invenit hordei quasi ephi [h. Epha] mensuram, id est tres modios. Quos portans reversa est in civitatem, et ostendit socrui suae: insuper protulit et dedit ei de reliquiis cibi sui, quo saturata fuerat. [C. IV.] Dixitque ei socrus sua: Ubi hodie collegisti, et ubi fecisti opus? Sit benedictus qui misertus est tui. Indicavitque ei apud quem fuisset operata, et nomen dixit viri, quod Booz vocaretur. Cui respondit Noemi: Benedictus sit a Domino: quoniam eamdem gratiam quam praebuerat vivis, servavit et mortuis: Rursumque: Propinquus, ait, noster est homo. Et Ruth: Hoc quoque, inquit, praecepit mihi, [Col. 0545D] ut tamdiu messoribus ejus jungerer, donec omnes segetes meterentur. [C. V.] Cui dixit socrus: Melius est, filia mi, ut cum puellis ejus exeas ad metendum [Vulg. molendum], ne in alieno agro quispiam resistat tibi. Juncta est itaque puellis Booz, et tamdiu cum eis messuit, donec hordea et triticum in horreis conderentur.

[C. VI, Cap. III.] Postquam autem reversa est ad socrum suam, audivit ab ea: Filia mi, quaeram tibi requiem, et providebo, ut bene sit tibi. Booz iste, cujus puellis in agro juncta es, propinquus est noster, et hac nocte aream hordei ventilat. Lavare igitur et ungere, et induere cultioribus vestimentis, ac descende in aream. Non te videat homo, donec esum [Col. 0546A] potumque finierit. Quando autem ierit ad dormiendum, nota locum in quo dormiat; veniesque et discooperies pallium, quo operitur a parte pedum, et projicies te, et ibi jacebis: ipse autem dicet tibi quid agere debeas. Quae respondit: Quidquid praeceperis, faciam. Descenditque in aream, et fecit omnia quae sibi imperaverat socrus. [C. VII.] Cumque comedisset Booz, et bibisset, et factus esset hilarior, issetque ad dormiendum juxta acervum manipulorum, venit abscondite, et discooperto a pedibus ejus pallio, se projecit. Et ecce, nocte jam media, expavit homo, et conturbatus est: viditque mulierem jacentem ad pedes suos, et ait illi: Quae es? Illaque respondit: Ego sum Ruth ancilla tua: expande pallium tuum super famulam tuam, quia propinquus es. Et [Col. 0546B] ille, Benedicta, inquit, es a Domino filia, et priorem misericordiam posteriore superasti: quia non es secuta juvenes, pauperes sive divites. Noli ergo metuere, sed quidquid mihi dixeris, faciam tibi. Scit enim omnis populus, qui habitat intra portas urbis meae, mulierem te esse virtutis. Nec abnuo me propinquum, sed est alius me propinquior. Quiesce hac nocte, et facto mane, si te voluerit propinquitatis jure retinere, bene res acta est: sin autem ille noluerit, ego te absque ulla dubitatione suscipiam, vivit Dominus. Dormi usque mane. Dormivit itaque ad pedes ejus, usque ad noctis abscessum. Surrexitque antequam homines se cognoscerent mutuo, et dixit Booz: Cave ne quis noverit quod huc veneris. Et rursum, expande, inquit, pallium tuum quo operiris, [Col. 0546C] et tene utraque manu. Qua extendente, et tenente, mensus est sex modios hordei, et posuit super eam. Quae portans ingressa est civitatem, et venit ad socrum suam. Quae dixit ei: Quid egisti, filia? Narravitque ei omnia, quae sibi fecisset homo. Et ait: Ecce sex modios hordei dedit mihi, et ait: Nolo vacuam te reverti ad socrum tuam. Dixitque Noemi: Exspecta, filia, donec videamus quem res exitum habeat. Neque enim cessabit homo nisi compleverit quod locutus est.

[C. VIII, Cap. IV.] Ascendit ergo Booz ad portam, et sedit ibi. Cumque vidisset propinquum praeterire, de quo prius sermo habitus est, dixit ad eum: Declina paulisper, et sede hic, vocans eum nomine suo. Qui divertit, et sedit. Tollens autem Booz decem [Col. 0546D] viros de senioribus civitatis, dixit ad eos: Sedete hic. Quibus residentibus, locutus est ad propinquum: Partem agri fratris nostri Elimelech vendit Noemi, quae reversa est de regione Moabitide: quod audire te volui, et tibi dicere coram cunctis sedentibus, et majoribus natu de populo meo. Si vis possidere jure propinquitatis: eme, et posside. Sin autem tibi displicet, hoc ipsum indica mihi, ut sciam quid facere debeam. Nullus enim est propinquus, excepto te, qui prior es, et me, qui secundus sum. At ille respondit: Ego agrum emam. Cui dixit Booz: Quando emeris agrum de manu mulieris, Ruth quoque Moabitidem, quae uxor defuncti fuit, debes accipere: ut suscites nomen propinqui tui in haereditate sua. [Col. 0547A] [C. IX.] Qui respondit: Cedo jure propinquitatis: neque enim posteritatem familiae meae delere debeo. Tu meo utere privilegio, quo me libenter carere profiteor. Hic autem erat mos antiquitus in Israel inter propinquos, ut si quando alter alteri suo jure cedebat, ut esset firma concessio, solvebat homo calceamentum suum, et dabat proximo suo. Hoc erat testimonium cessionis in Israel. Dixit ergo propinquo [Vulg. addit suo] Booz: Tolle calceamentum tuum. Quod statim solvit de pede suo. At ille majoribus natu, et universo populo, Testes, inquit, vos estis hodie, quod possederim omnia quae fuerunt Elimelech, et Chilion, et Maalon, tradente Noemi, et Ruth Moabitidem uxorem Maalon, in conjugium sumpserim, ut suscitem nomen defuncti in [Col. 0547B] haereditate sua, ne vocabulum ejus de familia sua ac fratribus, et populo deleatur. Vos, inquam, hujus rei testes estis. Respondit omnis populus; qui erat in porta, et majores natu: Nos testes sumus; faciat Dominus hanc mulierem, quae ingreditur domum tuam, sicut Rachel et Liam, quae aedificaverunt domum Israel: ut sit exemplum virtutis in [Col. 0548A] Ephrata, et habeat celebre nomen in Beth-Leem: fiatque domus tua, sicut domus Phares, quem Thamar peperit Judae, de semine quod dederit Dominus tibi ex hac puella. Tulit itaque Booz Ruth, et accepit uxorem: ingressusque est ad eam, et dedit illi Dominus ut conciperet, et pareret filium. Dixeruntque mulieres ad Noemi: Benedictus Dominus, qui non est passus ut deficeret successor familiae tuae, et vocaretur nomen ejus in Israel. Et habeas qui consoletur animam tuam, et enutriat senectutem. De nuru enim tua natus est, quae te diligit, et multo tibi melior est, quam si septem haberes filios. Susceptumque Noemi puerum posuit in sinu suo, et nutricis ac gerulae officio fungebatur. Vicinae autem mulieres congratulantes ei, et dicentes: Natus est filius Noemi: [Col. 0548B] vocaverunt nomen ejus Obed: hic est pater Isai, patris David. Hae sunt generationes Phares: Phares genuit Esron, Esron genuit Ram, Ram genuit Aminadab, Aminadab genuit Naasson, Naasson genuit Salmon, Salmon genuit Booz, Booz genuit Obed, Obed genuit Isai, Isai genuit David.


[Col. 0547] Explicit Liber Ruth.




[Col. 0547]
[LIBRI SAMUELIS ET MALACHIM.]



PRAEFATIO HIERONYMI [a 3Kb] IN LIBROS SAMUEL ET MALACHIM.

[Col. 0547B] Viginti et duas litteras esse apud Hebraeos, Syrorum quoque et Chaldaeorum lingua testatur, quae Hebraeae magna ex parte confinis est: nam et ipsi viginti duo elementa habent eodem sono, sed diversis [Col. 0548B] characteribus. Samaritani etiam Pentateuchum Mosi totidem litteris scriptitant, figuris tantum et apicibus discrepantes. Certumque [b 3Kb] est Esdram scribam, legisque doctorem, post captam Jerosolymam, [Col. 0549A] et instaurationem templi sub Zorobabel, alias litteras reperisse, quibus nunc utimur: cum ad illud usque tempus iidem Samaritanorum et Hebraeorum caracteres fuerint. In libro quoque Numerorum (Cap. III, 39) haec eadem supputatio, sub Levitarum [Col. 0550A] ac sacerdotum censu, mystice ostenditur. [a 4Kb] Et nomen Domini tetragrammaton in quibusdam Graecis voluminibus, usque hodie [b 208Kb] antiquis expressum litteris invenimus. Sed et psalmi [c 3Kb] tricesimus sextus, et centesimus decimus, et centesimus undecimus, [Col. 0551A] et centesimus [a 1Kb] octavus decimus, et centesimus quadragesimus quartus, quamquam diverso scribantur metro, tamen ejusdem numeri texuntur alphabeto. Et Jeremiae Lamentationes, et [b 1Kb] Oratio ejus: Salomonis quoque in fine Proverbia, ab eo loco in quo ait, Mulierem fortem quis inveniet (Cap. ultimo, v. 10, ad finem usque) iisdem alphabetis vel incisionibus supputantur. Porro quinque litterae duplices apud Hebraeos sunt, CAPH, MEM, NUN, PHE, SADE: aliter enim per has scribunt principia medietatesque verborum, aliter fines. Unde et quinque a plerisque libri duplices aestimantur: Samuel, Malachim, Dabre-Jamim, Ezras, Jeremias cum Cinoth, id est Lamentationibus suis. Quomodo igitur viginti duo elementa sunt, per quae scribimus Hebraice omne quod loquimur, [Col. 0552A] et eorum initiis vox humana comprehenditur: ita viginti duo volumina supputantur, quibus quasi litteris et exordiis, in Dei doctrina, tenera adhuc et lactens viri justi eruditur infantia.

Primus apud eos liber vocatur BRESITH ([Figure: [Hebrew Text] 1Kb] ) quem nos Genesim dicimus. Secundus ELLE SMOTH ([Figure: [Hebrew Text] 1Kb] ), qui Exodus appellatur. Tertius VAJECRA ([Figure: [Hebrew Text] 1Kb] ), id est, Leviticus. Quartus VAJEDABBER ([Figure: [Hebrew Text] 1Kb] ), quem [c 59Kb] Numeros vocamus. Quintus, ELLEADDABARIM ([Figure: [Hebrew Text] 1Kb] ), qui Deuteronomium praenotatur. Hi sunt, quinque libri Mosi, quos proprie [d 2Kb] THORATH ([Figure: [Hebrew Text] 1Kb] ), id est, legem appellant.

Secundum Prophetarum ordinem faciunt; et incipiunt ab Jesu filio Nave, [e 2Kb] qui apud eos JOSUE BEN NUN ([Figure: [Hebrew Text] 1Kb] ) dicitur. Deinde subtexunt SOPHTIM [Col. 0553A] ([Figure: [Hebrew Text] 1Kb] ), id est, Judicum librum; et in eumdem compingunt RUTH ([Figure: [Hebrew Text] 1Kb] ), quia in diebus judicum facta narratur historia. Tertius sequitur SAMUEL ([Figure: [Hebrew Text] 1Kb] ), quem nos Regnorum primum et secundum dicimus. Quartus [a 14Kb] MALACHIM ([Figure: [Hebrew Text] 1Kb] ), id est, Regum, qui tertio et quarto Regnorum volumine continetur. Meliusque multo est, MALACHIM, id est, Regum, quam [b 1Kb] MALACHOTH ([Figure: [Hebrew Text] 1Kb] ), id est, Regnorum dicere. Non enim multarum gentium regna describit; sed unius Israelitici populi, qui tribubus duodecim continetur. Quintus ISAIAS ([Figure: [Hebrew Text] 1Kb] ). Sextus JEREMIAS ([Figure: [Hebrew Text] 1Kb] ). Septimus JEZECIEL ([Figure: [Hebrew Text] 1Kb] ). Octavus liber duodecim Prophetarum, [c 1Kb] qui apud illos vocatur THARE ASRA ([Figure: [Hebrew Text] 1Kb] ).

Tertius ordo possidet; et primus liber [Col. 0553B] incipit ab JOB ([Figure: [Hebrew Text] 1Kb] ). Secundus a DAVID ([Figure: [Hebrew Text] 1Kb] ), quem quinque incisionibus, et uno Psalmorum volumine comprehendunt. Tertius est SALAMON ([Figure: [Hebrew Text] 1Kb] tres libros habens: Proverbia, quae illi Parabolas, id est, [d 12Kb] MASALOTH ([Figure: [Hebrew Text] 1Kb] ) appellant: Ecclesiasten, id est, [e 2Kb] COELETH ([Figure: [Hebrew Text] 1Kb] ): Canticum canticorum, [Col. 0554A] quem titulo SIR ASSIRIM ([Figure: [Hebrew Text] 1Kb] ) praenotant. Sextus est DANIEL ([Figure: [Hebrew Text] 1Kb] ). Septimus [f 31Kb] DABRE AJAMIM ([Figure: [Hebrew Text] 1Kb] ), id est, verba dierum, quod significantius totius divinae historiae possumus appellare. Qui liber apud nos , primus et secundus inscribitur. Octavus EZRAS ([Figure: [Hebrew Text] 1Kb] ) [Al. Elesdras], qui et ipse similiter apud Graecos et Latinos in duos libros divisus est. Nonus ESTHER ([Figure: [Hebrew Text] 1Kb] ).

Atque ita fiunt pariter veteris legis libri viginti duo; id est, Mosi quinque: Prophetarum octo: Hagiographorum novem. Quamquam nonnulli RUTH ([Figure: [Hebrew Text] 1Kb] ) et CINOTH ([Figure: [Hebrew Text] 1Kb] ) inter scriptitent, et libros hos in suo putent numero supputandos: ac per hoc [g 1Kb] esse priscae legis [h 2Kb] libros viginti quatuor: [Col. 0554B] quos sub numero viginti quatuor seniorum Apocalypsis Joannis inducit adorantes Agnum, et coronas suas prostratis vultibus offerentes: stantibus coram quatuor animalibus oculatis et retro et ante, id est, et in praeteritum et in futurum [i 1Kb] respicientibus, et [Col. 0555A] indefessa voce clamantibus, Sanctus, Sanctus, Sanctus, Dominus Deus omnipotens, qui erat, et qui est, et qui [a 1Kb] venturus est (Apoc. IV, 8).

Hic prologus Scripturarum, quasi galeatum principium omnibus libris, quos de Hebraeo vertimus in [Col. 0556A] Latinum, convenire potest: ut scire valeamus quidquid extra hos est, inter esse [b 1Kb] ponendum. Igitur Sapientia, quae vulgo Salomonis inscribitur, et Jesu filii Syrach liber, et Judith, et Tobias, et [c 55Kb] Pastor, non sunt in [d 45Kb] Canone. Machabaeorum primum [Col. 0557A] librum, [a 1Kb] Hebraicum reperi. Secundus, Graecus est: quod ex ipsa quoque [b 16Kb] probari potest. Quae cum ita se habeant, obsecro te, lector, ne laborem meum, reprehensionem aestimes antiquorum. In tabernaculum Dei offert unusquisque quod potest: alii aurum et argentum et lapides pretiosos: alii byssum et purpuram et coccum offerunt et hyacinthum (Exod. XXV): nobiscum bene agetur, si obtulerimus pelles et caprarum pilos. Et tamen Apostolus contemptibiliora nostra magis necessaria judicat (I Cor. XII, 21). Unde et tota illa tabernaculi pulchritudo, et per singulas species, Ecclesiae praesentis futuraeque distinctio, pellibus tegitur et ciliciis, ardoremque solis et injuriam imbrium ea quae viliora sunt prohibent. Lege ergo [Col. 0557B] primum, Samuel, et Malachim meum: meum, inquam, meum. Quidquid enim crebrius vertendo, et emendando sollicitius et didicimus et tenemus, nostrum est. Et cum intellexeris quod antea nesciebas, vel interpretem me aestimato, si gratus es, vel , si ingratus. Quamquam [Ms. quod] mihi omnino conscius non sim [Ms. sum], mutasse me [Col. 0558A] quidpiam de Hebraica veritate. Certe si incredulus es, lege Graecos codices et Latinos et confer cum bis opusculis [c 1Kb] : et ubicumque inter se videris discrepare, interroga quemlibet Hebraeorum, cum magis accommodare debeas fidem: et si nostra firmaverit, puto quod eum non aestimes conjectorem, ut in eodem loco mecum similiter divinarit. Sed et vos, famulas Christi (Paulam et Eustochium), rogo, quae Domini discumbentis pretiosissimo fidei [d 17Kb] myro ungitis caput, quae nequaquam Salvatorem quaeritis in sepulcro, quibus jam ad Patrem Christus ascendit, ut contra latrantes canes, qui adversus me rabido ore desaeviunt, et circumeunt civitatem, atque in eo se doctos arbitrantur, si aliis detrahant, orationum vestrarum clypeos, [e 1Kb] opponatis. Ego sciens humilitatem [Col. 0558B] meam, illius semper sententiae recordabor:

Dixi, custodiam vias meas;
   ut non delinquam in lingua mea.
Posui ori meo custodiam,
   cum [Vulg. dum] consisteret peccator adversum me.
Obmutui, et humiliatus sum, et silui a bonis
(Ps. XXXVIII, 1 seq.).




[Col. 0557]
[CAPITULATIONES LIBRI SAMUELIS ET MALACHIM.]



TITULI LIBRI SAMUEL.

[Col. 0557D] I. Ubi orat Anna corde, labiis immotis.

II. Nativitas Samuelis.

III. Ubi offertur Samuel templo.

IV. Canticum Annae.

V. Ubi peccatum filiorum Heli ostenditur.

[Col. 0558D] VI. Ubi alloquitur Heli filios suos de peccatis.

VII. Propheta sine nomine ab Heli destinatur.

VIII. Dormientem Dominus alloquitur Samuelem.

IX. Prima allocutio ad Samuelem.

X. Israel ab hostibus superatur.

[Col. 0559A] XI. Ubi arca testamenti contra hostes defertur.

XII. Ubi populus caeditur, occisis filiis Heli, arca captivatur.

XIII. Heli sacerdos de sella cadens moritur.

XIV. Ubi arcam Philisthaei in templo ponunt.

XV. Ubi plaga Azotii describitur, caeterarumque civitatum.

XVI. Accaronitae arcam Domini suscipiunt.

XVII. A sacerdotibus ordinatur cum quo munere arca sit emittenda.

XVIII. De susceptione arcae Domini: sacrificium fit de vaccis, quae eam adduxerunt.

XIX. Translatio arcae in Gabaa in domo Abinadab.

XX. Ubi orat et sacrificat pro populo Samuel.

XXI. De judicio filiorum Samuel, et de regis petitione.

[Col. 0559B] XXII. Ubi admonetur populus de jure regis et potestate.

XXIII. De unctione Saulis regis.

XXIV. Ubi a Samuele ungitur Saul, et osculo accipitur.

XXV. Saul incipit prophetare.

XXVI. Confirmatio regis Saul, et descriptio legis regni.

XXVII. Primum praelium Saul.

XXVIII. Ubi Samuel de temporibus suis alloquitur populum.

XXIX. Consummatio allocutionis Samuel, et de populi poenitudine.

XXX. Samuel Saulem reprehendit in offerendo sacrificio.

XXXI. Solus Jonathas contra Philisthaeos ingreditur.

[Col. 0559C] XXXII. Jejunium indicitur a Saule.

XXXIII. Pecora non sua populus decisione mactata manducat.

XXXIV. Occisurum Jonatham Saul promittit, eo quod indictum jejunium non observaverit, petiitque pro eo populus.

XXXV. Praeceptum Domini ad Saul de nece Amalech.

XXXVI. Dominus irascitur Saul pro Agag rege Amalec servato.

XXXVII. Quod melius sit obedientia, quam sacrificium.

XXXVIII. Ubi Samuel Agag regem interfecit.

XXXIX. Ubi mittitur Samuel ad ungendum David regem.

XL. Ubi singuli filii Isai offeruntur Samueli.

[Col. 0559D] XLI. Ubi ungitur David a Samuele.

XLII. De arreptione Saulis et spiritu nequam.

XLIII. Ubi David ad Saul adducitur.

XLIV. Coeptum Goliae.

XLV. Ubi David a Saul recedit.

XLVI. A patre post fratres mittitur David.

XLVII. Ubi se offert David contra Goliam.

XLVIII. Ubi David interfecit Goliam.

XLIX. Jonathas in amore accepit David.

L. Ubi cantu virginum in odium David, Saul motus est.

LI. Ubi David a Saul Merob filia promittitur.

LII. Hic alteri datur Merob, et Michol ei promittitur.

LIII. Ubi Michol uxorem David accepit.

[Col. 0560A] LIV. Saul Davidem jubet occidi.

LV. Ubi David iterum pugnat contra Philistaeos.

LVI. Hic per uxorem Michol, David liberatur.

LVII. Positus cum Samuele David, et ipse et qui ad eum missi fuerant, et Saul veniens, prophetare coeperunt.

LVIII. Saul Jonathae irascitur ob excusationem David.

LIX. De signo sagittarum inter David et Jonatham.

LX. Ubi David panes propositionis comedit.

LXI. Ubi David apud Achis regem Geth daemonem se finxit habere.

LXII. Ubi David profugos sibi collegit.

LXIII. Ubi sacerdotes Domini a Doeg occiduntur.

LXIV. Ex praecepto Domini, David cum suis ad Philistaeos pergit.

[Col. 0560B] LXV. Hic accipit Ephod ab Abiathar sacerdote et orat David.

LXVI. Zyphaei David se tradituros Sauli promittunt.

LXVII. In spelunca positus David Sauli clamydem praecidit.

LXVIII. Locutio David ad Saul, quod ei pepercerit.

LXIX. De poenitudine Saul erga David.

LXX. Coeptum Nabal.

LXXI. Nabal negat David alimoniam.

LXXII. Moritur Nabal, et uxorem ejus accepit David.

LXXIII. David acceptam Michol filiam Saul, et Abigail, sed et Ahinoem habet uxorem.

LXXIV. Ubi Saul Michol alteri dedit uxorem.

LXXV. Dormiente omni exercitu, David a capite Saul hastam tulit.

[Col. 0560C] LXXVI. Ubi expergefactus Saul alloquitur Davidem.

LXXVII. Ubi moritur Samuel.

LXXVIII. Ubi pythonissam consulit Saul.

LXXIX. Ubi prohibetur David in bellum ire contra Israel.

LXXX. Insurgentes Amalecitae a David superantur.

LXXXI. Ubi eruit David praedam.

LXXXII. Ubi superatur et occiditur Saul. Ibi explicit liber primus Samuel.

LXXXIII. Ubi occidit David nuntium, qui nuntiaverat Saul mortuum.

LXXXIV. Post mortem Saul ungitur David, et regnat.

LXXXV. Ubi commemorat David se a populo Juda unctum esse.

LXXXVI. Ubi factum est bellum inter Isboseth et David.

[Col. 0560D] LXXXVII. Ubi occidit Abner Asael fratrem Joab a parte David.

LXXXVIII. Nomina filiorum David sex, qui nati sunt ex diversis matribus.

LXXXIX. Ubi occiditur Abner a Joab principe militiae David.

XC. Miphiboseth Jonathae filius invenitur.

XCI. Hic occiditur Isboseth filius Saul.

XCII. Ubi interficit David occisores Isboseth.

XCIII. Ubi ab omni populo Israel rex ungitur et constituitur David.

XCIV. Ubi Hiram rex praebet ligna domui David.

XCV. Ubi nomina filiorum David de diversis matribus.

[Col. 0561A] XCVI. Hic transfertur arca testamenti de domo Aminadab.

XCVII. Hic ostenditur Michol filia Saul sterilis.

XCVIII. Ubi admonetur David per prophetam, quod templum Domini ipse facturus non sit.

XCIX. Oratio David post allocutionem prophetae.

C. Consummatio orationis David.

CI. Ubi ostenditur, quod multa spolia et munera sanctificaverit Domino.

CII. Ubi refertur Scriptura ad Miphiboseth filium Jonathae.

CIII. Ubi contrahitur bellum adversus Amnon filium Ammon.

CIV. Hic vidit David Bersabee uxorem Uriae Hetthaei.

CV. Nathan Propheta alloquitur David de uxore viri [Col. 0561B] Hetthaei.

CVI. Ubi agnoscit peccatum David.

CVII. Filius David natus de Bersabee moritur.

CVIII. De Bersabee nascitur Salomon.

CIX. Hic Ammon sororem suam amare coepit.

CX. Ubi Thamar pellitur ab Ammon, et suscipitur ab Absalom fratre suo.

CXI. Hic occiditur Ammon ab Absalom.

CXII. Ubi Joab immittit mulierem simulantem luctum pro Absalom.

CXIII. Hic David a muliere Thecuite placatur super Absalom.

CXIV. Ubi segetem Joab Absalom jubet incendi.

CXV. Hic Absalom mentitur votum sacrificii, ut iret in Hebron et se faceret regem.

[Col. 0562A] CXVI. Ubi fugit David Absalom.

CXVII. Hic mittit David contra Absalom.

CXVIII. Ubi Semei convitiatur David.

CXIX. Consilium Architophel datum, ut ingrediatur Absalom ad concubinas patris sui.

CXX. Ubi Architophel se persecuturum David promittit, quod Chusai improbat.

CXXI. Ubi Architophel laqueo se interfecit

CXXII. Prodeunt Joab et Abisai adversus Absalom.

CXXIII. Hic Absalom invenitur quercu suspensus.

CXXIV. Ubi Absalom nuntiatur occisus.

CXXV. Joab princeps militiae irascitur, eo quod lugeret David Absalom.

CXXVI. Ubi optat populus revertere ad David.

CXXVII. Hic Semei dimitti sibi rogat pro irrogata [Col. 0562B] injuria.

CXXVIII. Ubi tradit Berzellai filium suum Chaman David regi.

CXXIX. Siba populum Israel separavit a David.

CXXX. Ubi occiditur Amasias a Joab.

CXXXI. Mulier alloquitur Joab, quae et caput Sibae protulit.

CXXXII. Ubi Gabaonitae septem ex semine Saul petunt in poenam, quos et accipiunt.

CXXXIII. Ubi ossa Saul, et Jonathae colligit David.

CXXXIV. Hic Psalmus incipit XVII.

CXXXV. David aquam sibi dari jubet de cisterna, quae est in Beth-Leem.

CXXXVI. Ubi jubet David numerari populum.

CXXXVII. Per Gad prophetam Dominus in tribus correctionibus loquitur David.



[a 1Kb] RECAPITULATIO DE LIBRO PRIMO MALACHIM.
[Col. 0561]

[Col. 0561C] I. De Helcana et uxoribus ejus et de Heli sacerdote et de nativitate Samuelis.

II. De cantico Annae, et de iniquitatibus filiorum Heli.

III. De Samuele et imputatione divina ad Heli per eum directa, ubi de Christo praenuntiat [Al. pronuntiat].

IV. De Samuele, ubi eum Deus quarto vocat in visu. Et de Philistinorum bello et arca capta, et de Heli morte [Al. ad. sacerdotis].

V. De Dei [Al. tacet Dei] idolo Dagon ad praesentiam arcae confracto, et de plagis Philistinis illatis.

VI. De arcae reditu in Bethsamis, et de plaga illic irrogata.

VII. De arcae transmigratione in Cariathjarim in domum Aminadab, et de bello in quo Philisthiim percussi [Col. 0561D] sunt. Et de gestis Samuel.

VIII. De filiis Samuelis, et ubi populus regem postulat. Et de Saule et asinarum inquisitione.

IX. De Saule uncto in regem, et inter prophetas prophetante, et quomodo in Maspha confirmatur ejus regnum.

X. De Naas rege Ammon, quomodo oppugnavit Jabis [Col. 0562C] urbem, et de confirmatione regni Saul in Galgalis.

XI. De Samuelis praeceptis ad populum, et de signis de coelo ostensis.

XII. De Jonatha et Saule, quomodo Philistinos percusserint: et de Saule, ubi holocausta male praesumpsit offerre.

XIII. De Jonatha, ubi per eum Dominus Philistinorum castra percussit, et Saul voluit eum pro gusto mellis occidere.

XIV. De Saule, quomodo omnes humiliavit in circuitu nationes, et quos ipse habuerit filios, vel principes. Et de interitu Amalech in ultiones [Al. Amalecitae ultionem] Hebraeorum de Aegypto venientium [Al. Rege provenientium], et de Agag Rege.

[Col. 0562D] XV. De Samuele, ubi Saulem deseruit, et David unxit, et de spiritu nequam qui Saulem vexabat.

XVI. De bello Philistinorum contra Saulem: ubi David Goliath interfecit, et audit in decem millibus.

XVII. De Jonathae et David amore, et de odiis Saul in David, et [Al. ad. ubi] in centum praeputiis accepit Michol, quae patris dolum prodens salvum fecit David.

[Col. 0563A] XVIII. De transfugio David ad Samuel et delicto [Al. tacet delicto] qui missi prophetaverunt, ubi et Saul veniens prophetavit. Et de pacto et signo inter Jonathan et David.

XIX. De fuga David, et quae de Achimelech sacerdote referuntur. Et quomodo David immutavit vultum suum coram Acis regem, et cum suis omnibus transivit ad regem Moab.

XX. De Gad Propheta: ubi commonuit David fugere in terra Juda in saltu, et Doec prodente, occisus est Achimelech cum reliquis octoginta sacerdotibus, et quomodo David, percussis Philistinis, salvavit Ceilam.

XXI. De Saule, quomodo voluit David in Ceila capere, qui [Al. quin] eum fugit in Deserto Ziph: ubi Jonathan [Col. 0563B] ad eum venit, et ut de Saulis clamide David in spelunca oram excidit.

XXII. De Samuelis morte et sepulcro ejus in Rama: et quae de Nabal Carmelio ac de Abigael referuntur.

XXIII. De David, ubi Abigael, et Achinoem uxores accepit, et ubi Saulis persequentis se, scyphum, et hastam abstulit.

XXIV. De tranfugio David in Geth ad Achis regem Philisthiim, et quae illic gesserit: et de Saule, et Pythonissa.

XXV. De Philistinis adversum Saul congregatis, et de David ubi, percusso Amalec, hominem [Al. omnem] captivitatem, et uxores suas reduxit in Seceleg.

XXVI. De bello Philistinorum, in quo Saul cum tribus filiis occisus est [Al. occubuit], et quomodo David [Col. 0563C] planxerit Saul et Jonathan.

XXVII. De reditu David in Chebron ubi secundo unctus est, et de Abner, et Miphiboseth et Joab, et de praelio ubi luserunt pueri, et Asael occubuit.

XXVIII. De filiis David in Chebron natis, et quomodo recepit Melchol, et de Abner a Joab interfecto, et de morte Isboseth filii Saul.

XXIX. De cunctis tribubus, ut se dediderunt David [Al. secuti David], et quomodo ingressus est in Sion, et de Chiram et de artificibus et lignis, et de uxoribus vel filiis qui nati sunt David [Al. ei tantum] in Jerusalem.

[Col. 0564A] XXX. De Nathan propheta, ubi prohibet David aedificare templum, et prophetat de Christo: et quomodo David omnes in circuitu humiliaverit nationes.

XXXI. De Miphiboseth filio Jonathae, et de Anon rege Ammon, quomodo inlusit pueris David, et de praeliis ob vindictam insecutis.

XXXII. De Bethsabee Uriae [Al. ad. uxore], et parabola per Nathan, et de morte pueri de stupro nati.

XXXIII. De urbe Rabbat a David capta et de nativitate Salomonis (et quae de Ammon et Thamar memorantur) [Al. absunt uncinis inclusa] et de Absalon quomodo interfecit Ammon.

XXXIV. De fuga Absalon ad Tolmai regem Syriae in Gessur, et de muliere Thecuite, quae pro eo David regi locuta est.

[Col. 0564B] XXXV. De Absalon pulchritudine, et quos habuerit filios: et quomodo patrem regno expulit.

XXXVI. De consilio Achitophel, et Usai dato Absalon, et de Acimaas et Jonathan exploratoribus David.

XXXVII. De bello in quo Absalon periit, et quomodo eum David luxit.

XXXVIII. De reditu David in Jerusalem, et recuperatione Regni.

XXXIX. De Seba, qui cum parte populi rebellavit contra David: et de Amasa, quem interfecit Joab: et de fame, quae accidit pro Gabaonitis: quos ultus est David in septem crucifixos de stirpe Saul.

XL. De praelio Philistinorum, in quo David patuit discrimini, et de reliquis bellis, et de cantico, quod [Col. 0564C] cantavit Domino [Al. tacet, quod cantavit Domino], et prophetia de Christo.

XLI. De viris qui fortissimi in praeliis cum David fuerint. Et de eorum virtutibus.

XLII. De indignatione divina, cur David populum jusserit numerari, et de optione per Nathan [Al. pro Gad] tribus modis oblata, et de interfectione [Al. ad. in] septuaginta millium per angelum illata, et de area Ornae [Al. sacrificio oblato a David, in area Arctina] Jebusaei.



INCIPIUNT LIBRI DUO SAMUELIS qui alias dicuntur una LIBER SAMUELIS vel LIBER I MALACHIM.
[Col. 0563]


LIBER PRIMUS.

[Col. 0563C] [T. I, Cap. I.] Fuit vir unus de Ramathaim-Sophim, [Col. 0564C] de monte Ephraim, et nomen ejus Elcana, filius Jeroam, [Col. 0565A] filii Eliu, filii [a 6Kb] Thou, filii Suph, Ephrataeus, et habuit duas uxores, nomen uni Anna, et nomen secundae Phenenna. Fueruntque Phenennae filii: Annae autem non erant liberi [h. Parvuli]. Et ascendebat vir ille de civitate sua statutis diebus, ut adoraret et sacrificaret Domino exercituum in Silo. Erant autem ibi duo filii Heli, Ophni et Phinees, sacerdotes Domini. Venit ergo dies, et immolavit Elcana, deditque Phenennae uxori suae, et cunctis filiis ejus, et filiabus partes: Annae autem dedit partem unam [h. partem unam duplicem] tristis, quia Annam diligebat. Dominus autem concluserat vulvam ejus. Affligebat quoque eam aemula ejus, et vehementer angebat, in tantum, ut exprobraret quod conclusisset Dominus vulvam ejus: sicque faciebat per singulos annos, [Col. 0565B] cum redeunte tempore ascenderunt templum Domini, et sic provocabat eam. Porro illa flebat, et non capiebat cibum. Dixit ergo ei Elcana vir suus: Anna, cur fles? et quare non [b 1Kb] comedis? et quam ob rem affligitur cor tuum? Numquid non ego melior sum tibi quam decem filii? Surrexit autem Anna postquam comederat in Silo, et biberat. Et Heli sacerdote sedente super sellam ante postes templi Domini, cumque esset amaro animo, oravit ad Dominum, flens largiter, et votum vovit, dicens: Domine exercituum, si respiciens videris afflictionem famulae tuae, et recordatus mei fueris, nec oblitus ancillae tuae, dederisque servae tuae sexum virilem, dabo eum Domino omnibus diebus vitae ejus, et novacula non ascendet super caput ejus. Factum est ergo, cum [Col. 0565C] illa multiplicaret preces coram Domino, ut Heli observaret os ejus. Porro Anna loquebatur in corde suo, tantumque labia illius movebantur, et vox penitus [Col. 0566A] non audiebatur. Aestimavit igitur eam Heli temulentam, dixitque ei: Usquequo ebria eris: digere paulisper vinum quo mades. Respondens Anna, Nequaquam, inquit, domine mi, nam mulier infelix nimis ego sum, vinumque et omne quod inebriare potest, non bibi; sed effudi animam meam in conspectu Domini. Ne reputes ancillam tuam quasi unam de filiabus Belial: quia ex multitudine doloris et moeroris mei, locuta sum usque in praesens. Tunc Heli ait ei: Vade in pace, et Deus Israel det tibi petitionem [Vulg. addit. tuam], quam rogasti eum. Et illa dixit: Utinam inveniat ancilla tua gratiam in oculis tuis! Et abiit mulier in viam suam, et comedit, vultusque illius non sunt amplius in diversa mutati. [T. II.] Et surrexerunt mane, et adoraverunt [Col. 0566B] coram Domino, reversique sunt, et venerunt in domum suam Ramatha. Cognovit autem Elcana Annam uxorem suam, et recordatus est ejus Dominus. Et factum est post circulum dierum, concepit Anna, et peperit filium, vocavitque nomen ejus Samuel, eo quod a Domino postulasset eum. Ascendit autem vir [c 1Kb] ejus Elcana, et omnis domus ejus, ut immolaret Domino hostiam solemnem, et votum suum, et Anna non ascendit: dixit enim viro suo: Non vadam, donec ablactetur infans, et ducam eum, et appareat ante conspectum Domini, et maneat ibi jugiter. Et ait ei [Vulg. tacet ei] Elcana vir suus: Fac quod bonum tibi videtur, et mane donec ablactes eum: precorque, ut impleat Dominus verbum suum. Mansit ergo mulier, et lactavit filium suum, [Col. 0566C] donec amoveret eum a lacte. [T. III.] Et adduxit eum secum, postquam ablactaverat, in vitulis tribus, [d 4Kb] et tribus modiis farinae, et amphora vini, et adduxit [Col. 0567A] eum in domum Domini in Silo. Puer autem erat adhuc infantulus: et immolaverunt vitulum, et obtulerunt puerum Heli. Et ait [Vulg. add. Anna]: Obsecro, mi domine, vivit anima tua, domine: ego sum illa mulier quae steti coram te hic orans Dominum. Pro puero isto oravi, et dedit mihi Dominus petitionem meam quam postulavi eum. Idcirco et ego commodavi eum Domino, cunctis diebus quibus fuerit accommodatus Domino. Et adoraverunt ibi Dominum. Et oravit Anna, et dixit:

[T. IV. Cap. II.] Exsultavit cor meum in Domino,
   et exaltatum est [a 1Kb] cornu meum in Deo meo.
Dilatatum est os meum super inimicos meos:
   quia laetata sum in salutari tuo.
Non est sanctus, ut est Dominus:
   [Col. 0567B] neque enim est alius extra te,
   et non est fortis sicut Deus noster.
Nolite multiplicare loqui sublimia, gloriantes.
Recedant vetera de ore vestro:
   quoniam Deus scientiarum Dominus est,
   et ipsi praeparantur cogitationes.
Arcus fortium superatus est,
   et infirmi accincti sunt robore.
Saturati prius, pro pane [h. Saturati pro pane] se locaverunt:
   et famelici saturati sunt.
Donec sterilis peperit plurimos [h. septem]:
   et quae multos habebat filios, infirmata est.
Dominus mortificat et vivificat,
   deducit ad infernum, et reducit.
[Col. 0567C] Dominus pauperem facit, et ditat,
   humiliat et sublevat.
Suscitat [b 1Kb] de pulvere egenum,
   et de stercore elevat pauperem:
Ut sedeat cum principibus,
   et solium gloriae teneat.
Domini enim sunt cardines terrae [h. Domini enim sunt afflicti terrae],
   et posuit super eos orbem.
Pedes sanctorum suorum servabit,
   et impii in tenebris conticescent:
   quia non in fortitudine roborabitur vir.
Dominum formidabunt adversarii ejus,
   super ipsos in coelis tonabit.
Dominus judicabit fines terrae,
   [Col. 0567D] et dabit imperium regi suo,
   et sublimabit cornu Christi sui.
Et abiit Elcana Ramatha in domum suam: puer autem erat minister in conspectu Domini ante faciem Heli sacerdotis. [T. V.] Porro filii Heli, filii Belial, [Col. 0568A] nescientes Dominum, neque officium sacerdotum ad populum; sed quicumque immolasset victimam, veniebat puer sacerdotis, dum coquerentur carnes, et habebat fuscinulam tridentem in manu sua, et mittebat eam in lebetem, vel in caldariam, aut in ollam, sive in cacabum: et omne quod levabat fuscinula, tollebat sacerdos sibi. Sic faciebant universo Israeli venientium in Silo. Etiam antequam adolerent adipem, veniebat puer sacerdotis, et dicebat immolanti: Da mihi carnem, ut coquam sacerdoti: non enim accipiam a te carnem coctam, sed crudam. Dicebatque illi immolans: Incendatur [c 1Kb] primum juxta morem hodie adeps, et tolle tibi quantumcumque desiderat anima tua. Qui respondens aiebat ei: Nequaquam: nunc enim dabis, alioquin tollam [Col. 0568B] vi. Erat ergo peccatum puerorum grande nimis coram Domino: quia detrahebant [Vulg. retrahebant] homines sacrificio Domini. Samuel autem ministrabat ante faciem Domini, puer, accinctus ephod lineo. [T. VI.] Et tunicam parvam faciebat ei mater sua, quam afferebat statutis diebus, ascendens cum viro suo, ut immolaret hostiam solemnem. Et benedixit Heli Elcanae et uxori ejus, dixitque [Vulg. addit ei]: Reddat Dominus tibi semen de muliere hac, pro fenore quod commodasti Domino. Et abierunt in locum suum. Visitavit ergo Dominus Annam et concepit, et peperit tres filios, et duas filias, et magnificatus est puer Samuel apud Dominum. Heli autem erat senex valde, et audivit omnia quae faciebant filii sui universo Israeli: et quomodo dormiebant [Col. 0568C] cum mulieribus, quae observabant ad ostium tabernaculi, et dixit eis: Quare facitis res hujuscemodi, quas ego audio, res pessimas, ab omni populo? Nolite, filii mei: non enim est bona fama, quam ego audio, ut transgredi faciatis populum Domini. Si peccaverit vir in virum, placari ei potest Deus: si autem in Dominum peccaverit vir, quis orabit pro eo? Et non audierunt vocem patris sui: quia voluit Dominus occidere eos. Puer autem Samuel proficiebat, atque crescebat, et placebat tam Domino quam hominibus. [T. VII.] Venit autem vir Dei ad Heli, et ait ad eum: Haec dicit Dominus: Numquid non aperte revelatus sum domui patris tui, cum essent in Aegypto in domo Pharaonis? Et elegi eum ex omnibus tribubus Israel mihi in sacerdotem, ut ascenderet [Col. 0568D] ad altare meum, et adoleret mihi incensum, et portaret ephod coram me, et dedi domui patris tui omnia de sacrificiis filiorum Israel. Quare calce abjicitis [Vulg. abjecistis] victimam meam, et munera mea quae praecepi, ut offerrentur in templo, et magis [Col. 0569A] honorastis filios tuos quam me, ut comederetis primitias omnis sacrificii Israel populi mei? Propterea ait Dominus Deus Israel: Loquens locutus sum, ut domus tua, et domus patris tui ministraret in conspectu meo, usque in sempiternum. Nunc autem dicit Dominus: Absit hoc a me: sed quicumque glorificaverit me, glorificabo eum; qui autem contemnunt me, erunt ignobiles. Ecce dies veniunt, et praecidam brachium tuum, et brachium domus patris tui, ut non sit senex in domo tua. Et videbis [a 1Kb] aemulum tuum in templo, in universis prosperis Israel et non erit senex in domo tua omnibus diebus. Verumtamen non auferam penitus virum ex te ab altari meo: sed [h. non habet] ut deficiant oculi tui, et tabescat anima tua, et pars magna domus tuae morietur, cum [Col. 0569B] ad virilem aetatem venerit. Hoc autem erit tibi signum, quod venturum est duobus filiis tuis, Ophni et Phinees: in die una morientur ambo. Et suscitabo mihi sacerdotem fidelem, qui juxta cor meum et animam meam faciat, et aedificabo ei domum fidelem, et ambulabit [h. et ambulabo] coram Christo meo cunctis diebus. Futurum est enim, ut quicumque remanserit in domo tua, veniat ut oretur pro eo, et offerat nummum argenteum, et tortam panis [h. veniat ut adoret eum, et accipiat ab eo nummum argenteum, et tortam panis], dicatque: Dimitte me, obsecro, ad unam partem sacerdotalem, ut comedam buccellam panis.

[Cap. III.] Puer autem Samuel ministrabat Domino coram Heli, et sermo Domini erat pretiosus [Col. 0569C] in diebus illis, non erat visio manifesta. Factum est ergo in die quadam Heli jacebat in loco suo, et oculi ejus caligaverant, nec poterat videre lucernam Dei antequam exstingueretur [h. et antequam lucerna Dei exstingueretur]. Samuel autem dormiebat in templo Domini, ubi erat arca Dei. Et vocavit Dominus Samuel. [T. VIII.] Qui respondens, ait: Ecce ego. Et cucurrit ad Heli, et dixit: Ecce ego: vocasti enim me. Qui dixit: Non vocavi, revertere, dormi. Et abiit, et dormivit. Et adjecit Dominus vocare rursum Samuelem. Consurgensque Samuel, abiit ad Heli, et dixit. Ecce ego, qui vocasti me. Qui respondit: Non vocavi te, fili mi: revertere, dormi. Porro Samuel necdum sciebat Dominum, neque revelatus fuerat ei sermo Domini. Et adjecit Dominus, et vocavit [Col. 0569D] adhuc [h. non habet] Samuelem tertio. Qui consurgens, abiit ad Heli, et ait: Ecce ego, quia vocasti me. Intellexit igitur Heli quia Dominus vocaret puerum, et ait ad Samuelem: Vade, dormi, et si deinceps vocaverit te, dices: Loquere, Domine, quia audit servus tuus. Abiit ergo Samuel, et dormivit in loco suo. [T. IX.] Et venit Dominus, et stetit, [Col. 0570A] et vocavit, sicut vocaverat secundo, Samuel, Samuel. Et ait Samuel: Loquere [Vulg. add. Domine], quia audit servus tuus. Et dixit Dominus ad Samuelem: Ecce ego facio verbum in Israel: quod quicumque audierit, tinnient ambae aures ejus. In die illo suscitabo adversum Heli omnia quae locutus sum super domum ejus: incipiam et complebo. Praedixi enim ei quod judicaturus essem domum ejus in aeternum propter iniquitatem, eo quod noverat indigne agere filios suos, et non corripuit [Vulg. corripueris] eos. Idcirco juravi domui Heli, quod non expietur iniquitas domus ejus victimis et muneribus usque in aeternum. Dormivit autem Samuel usque mane, aperuitque ostia domus Domini. Et Samuel timebat indicare visionem Heli. Vocavit [Col. 0570B] ergo Heli Samuelem, et dixit: Samuel, fili mi. Qui respondens, ait: Praesto sum. Et interrogavit eum: Quis est sermo, quem locutus est ad te [Vulg. add. Dominus]? oro te, ne celaveris me. Haec faciat tibi Deus, et haec addat, si absconderis a me sermonem, ex omnibus verbis quae dicta sunt tibi. Indicavit itaque ei Samuel [b 1Kb] universos sermones, et non abscondit ab eo. Et ille respondit: Dominus est: quod bonum est in oculis suis, faciat. Crevit autem Samuel, et Dominus erat cum eo, et non cecidit ex omnibus verbis ejus in terram. Et cognovit universus Israel a Dan usque Ber-Sabee, quod fidelis Samuel propheta esset Domini. Et addidit Dominus, ut appareret in Silo, quoniam revelatus fuerat Dominus Samueli in Silo, juxta verbum Domini. Et [Col. 0570C] evenit sermo Samuelis universo Israeli. [T. X, Cap. IV.] [c 4Kb] Et factum est in diebus illis, convenerunt Philisthim in pugnam: egressus est namque Israel obviam Philisthim in praelium, et castrametatus est juxta lapidem Adjutorii. Porro Philisthim venerunt in Aphec, et instruxerunt aciem contra Israel. Inito autem certamine, terga vertit Israel Philisthaeis, et caesa sunt in illo certamine passim per agros, quasi quatuor millia virorum. Et reversus est populus ad castra: dixeruntque majores natu de Israel: quare percussit nos Dominus hodie coram Philisthim? Afferamus ad nos de Silo arcam foederis Domini, et veniat in medium nostri, ut salvet nos de [d 1Kb] manu inimicorum nostrorum. Misit ergo populus in Silo, et tulerunt inde arcam foederis [Col. 0570D] Domini exercituum sedentis super cherubim: erantque duo filii Heli cum arca foederis Dei, Ophni et Phinees. Cumque venisset arca foederis Domini in castra, vociferatus est omnis Israel clamore grandi, et personuit terra. [T. XI.] Et audierunt Philisthim vocem clamoris, dixeruntque: Quaenam est haec vox clamoris magni in castris Hebraeorum? Et cognoverunt [Col. 0571A] quod arca Domini venisset in castra. Timueruntque Philisthim, dicentes: Venit Deus in castra. Et ingemuerunt, dicentes: Vae nobis: non enim fuit tanta exsultatio heri et nudiustertius; vae nobis, qui nos servabit de manu deorum sublimium istorum? hi sunt dii, qui percusserunt Aegyptum omni plaga, in deserto. Confortamini, et estote viri, Philisthim: ne serviatis Hebraeis, sicut illi servierunt [a 5Kb] vobis: confortamini, et bellate. Pugnaverunt ergo Philisthim, et caesus est Israel, et fugit unusquisque in tabernaculum suum. [T. XII.] Et facta est plaga magna nimis, et ceciderunt de Israel triginta millia peditum. Et arca Dei capta est: duo quoque filii Heli mortui sunt, Ophni et Phinees. Currens autem vir de Benjamin ex acie, venit in Silo in die illo [Col. 0571B] scissa veste, et conspersus pulvere caput. Cumque ille venisset, Heli sedebat super sellam contra viam spectans. Erat enim cor ejus pavens pro arca Dei. Vir autem ille postquam ingressus est, nuntiavit urbi, et ululavit omnis civitas. Et audivit Heli sonitum clamoris, dixitque: Quis est hic sonitus tumultus hujus? At ille festinavit, et venit, et annuntiavit Heli. Heli autem erat nonaginta et octo annorum, et oculi ejus caligaverant, et videre non poterat. Et dixit ad Heli; Ego sum qui veni de praelio, et ego qui de acie fugi hodie. Cui ille ait: Quid actum est, fili mi? Respondens autem qui nuntiabat: Fugit, inquit, Israel coram Philisthim, et ruina magna facta est in populo: insuper et duo filii tui mortui sunt, Ophni et Phinees, et arca Dei capta est. [T. [Col. 0571C] XIII.] Cumque ille nominasset arcam Dei, cecidit de sella retrorsum juxta ostium, et fractis cervicibus mortuus est. Senex enim erat vir et grandaevus, et ipse judicavit Israel quadraginta annis. Nurus autem ejus, uxor Phinees, praegnans erat, vicinaque partui, et audito nuntio, quod capta esset arca Dei, et mortuus socer suus, et vir suus, incurvavit se, et peperit: irruerant enim in eam dolores subiti [h. [Col. 0572A] sui.] In ipso autem momento mortis ejus, dixerunt ei quae stabant circa eam: Ne timeas, quia filium peperisti. Quae non respondit eis, neque animadvertit. Et vocavit puerum, [b 1Kb] Ichabod, dicens: Translata est gloria de Israel, quia capta est arca Dei, et pro socero suo et pro viro suo, et ait: Translata est gloria ab Israel, eo quod capta esset arca Dei.

[T. XIV, Cap. V.] Philisthim autem tulerunt arcam Dei, et asportaverunt eam a lapide Adjutorii in Azotum. Tuleruntque Philisthim arcam Dei, et intulerunt eam in templum Dagon, et statuerunt eam juxta Dagon. Cumque surrexissent diluculo Azotii altera die, ecce Dagon jacebat pronus in terra ante arcam Domini, et tulerunt Dagon, et restituerunt eum in loco suo. Rursumque mane die alio consurgentes, [Col. 0572B] invenerunt Dagon jacentem super faciem suam in terra coram arca Domini: caput autem Dagon, et duae palmae manuum ejus abscissae erant super limen: porro Dagon truncus solus remanserat in loco suo. Propter hanc causam non calcant sacerdotes Dagon, et omnes qui ingrediuntur templum ejus, super limen Dagon in Azoto, usque in hodiernum diem. Aggravata est autem manus Domini super Azotios, et demolitus est eos, et percussit in secretiori parte natium Azotum, et fines ejus [c 3Kb] . [T. XV.] Videntes autem viri Azotii hujuscemodi plagam, dixerunt: Non maneat arca Dei Israel apud nos: quoniam dura est manus ejus super nos, et super Dagon deum nostrum. Et mittentes congregaverunt omnes satrapas Philistinorum ad se, et dixerunt: [Col. 0572C] Quid faciemus de arca Dei Israel? Responderuntque Getthaei: Circumducatur [h. In Geth circumducatur] arca Dei Israel. Et circumduxerunt arcam Dei Israel. Illis autem circumducentibus eam, fiebat manus Domini per singulas civitates interfectionis magnae nimis [h. In civitate interfectionis magnae nimis]; et percutiebat viros uniuscujusque urbis, a parvo [h. viros civitatis a parvo] usque ad majorem, et computrescebant [Col. 0573A] prominentes extales eorum. Inieruntque [a 40Kb] Getthaei consilium, et fecerunt sibi sedes pelliceas. Miserunt ergo arcam Dei in Accaron. (T. XVI.) Cumque venisset arca Dei in Accaron, exclamaverunt Accaronitae, dicentes: Adduxerunt ad nos arcam Dei Israel, ut interficiat nos et populum nostrum. Miserunt itaque, et congregaverunt omnes satrapas Philistinorum, qui dixerunt: Dimittite [h. Mittite] arcam Dei Israel, et revertatur in locum suum, et non interficiat nos cum populo nostro. Fiebat enim pavor mortis in singulis urbibus [h. in tota civitate], et gravissima valde manus Dei. Viri quoque, qui mortui non fuerant, percutiebantur in secretiori parte natium, et ascendebat ululatus uniuscujusque civitatis [h. ululatus civitatis] in coelum.

[Col. 0573B] [Cap. VI.] Fuit ergo arca Domini in regione Philistinorum eptem mensibus. [b 38Kb] Et vocaverunt Philisthim sacerdotes et divinos, dicentes: Quid faciemus de arca Domini? indicate nobis quomodo remittemus eam in locum suum. [T. XVII.] Qui dixerunt: Si remittitis arcam Dei Israel, nolite dimittere eam vacuam, sed quod debetis [h. non habet] reddite [h. reddetis] ei pro peccato, et tunc curabimini, et scietis quare non recedat manus ejus a vobis. Qui dixerunt: Quid est quod pro delicto reddere debeamus ei? Responderuntque illi: Juxta numerum provinciarum Philisthim, quinque anos aureos facietis, et quinque mures aureos: quia plaga una fuit omnibus vobis, et satrapis vestris. Facietisque [c 1Kb] similitudinem anorum vestrorum, et similitudinem [Col. 0573C] murium, qui demoliti sunt terram. Et dabitis Deo Israel gloriam, si forte relevet manum suam a vobis, et a diis vestris, et a terra vestra. Quare gravatis corda vestra, sicut aggravavit Aegyptus, et Pharao cor suum? Nonne postquam percussus est, tunc dimisit eos [h. Nonne quando illusit eis, tunc dimisit illos?], et abierunt? Nunc ergo arripite, et facite plaustrum novum et unum, duas vaccas fetas, quibus non est impositum jugum, jungite in plaustro, et recludite vitulos earum domi. Tolletisque arcam Domini, et ponetis in plaustro, [Col. 0574A] et vasa aurea, quae exsolvistis [Ms. exsolvetis] ei pro delicto, ponetis in capsellam ad latus ejus: et dimittite eam ut vadat. Et aspicietis, et siquidem per viam finium suorum ascenderit contra Beth-Sames, ipse fecit nobis malum hoc grande: sin autem, minime: sciemus quia nequaquam manus ejus tetigit nos, sed casu accidit. Fecerunt ergo illi hoc modo, et tollentes duas vaccas, quae lactabant vitulos, junxerunt ad plaustrum, vitulosque earum concluserunt domi. Et posuerunt arcam Domini super plaustrum, et capsellam, quae habebat mures aureos et similitudinem anorum. Ibant autem in directum vaccae, per viam quae ducit Beth-Sames, et itinere uno gradiebantur, pergentes et mugientes: et non declinabant [Ms. declinaverunt] neque ad dexteram neque ad sinistram, [Col. 0574B] sed et satrapae Philisthim sequebantur usque ad terminos Beth-Sames. [T. XVIII.] Porro Bethsamitae metebant triticum in valle, et elevantes oculos, viderunt arcam, et gavisi sunt cum vidissent. Et plaustrum venit in agrum Josue Bethsamitae, et stetit ibi. Erat autem ibi lapis magnus, et conciderunt ligna plaustri, vaccasque imposuerunt super ea holocaustum Domino [h. vaccasque imposuerunt holocaustum Domino]. Levitae autem deposuerunt arcam [d 1Kb] Dei, et capsellam quae erat juxta eam, in qua erant vasa aurea, et posuerunt super lapidem grandem. Viri autem Bethsamitae obtulerunt holaucausta, et immolaverunt victimas in die illa Domino. Et quinque satrapae Philistinorum viderunt, et reversi sunt in Accaron in die illo. Hi sunt autem ani aurei, quos [Col. 0574C] reddiderunt Philisthim pro delicto, Domino: Azotus unum, Gaza unum, Ascalon unum, Geth unum, Accaron unum, et mures aureos secundum numerum urbium Philisthim, quinque provinciarum, ab urbe murata usque ad villam, quae erat absque muro, et usque ad Abel magnum, super quem posuerunt arcam Domini, quae erat usque in illum diem in agro Josue Bethsamitis. Percussit autem de viris Bethsamitibus, eo quod vidissent arcam Domini, et percussit de populo septuaginta viros [h. septuaginta [Col. 0575A] viros, et quinquaginta millia viros], et quinquaginta millia plebis. Luxitque populus, eo quod percussisset Dominus plebem plaga magna [h. in populo plaga magna]. Et dixerunt viri Bethsamitae: Quis poterit stare in conspectu Domini Dei sancti hujus? et ad quem ascendet a nobis? Miseruntque nuntios ad habitatores Cariath-Jarim, dicentes: Reduxerunt Philisthim arcam Domini, descendite, et ducite [Vulg. reducite] eam ad vos.

[T. XIX, Cap. VII.] Venerunt ergo viri Cariath-Jarim, et duxerunt [Vulg. reduxerunt] arcam Domini, et intulerunt eam in domum [a 1Kb] Abinadab in Gabaa: Eleazarum autem filium ejus sanctificaverunt, ut custodiret arcam Domini. Et factum est, ex qua die mansit arca [b 1Kb] in Cariath-Jarim, multiplicati sunt [Col. 0575B] dies (erat quippe jam annus vicesimus) et requievit omnis domus Israel post Dominum. Ait autem Samuel ad universam domum Israel, dicens: Si in toto corde vestro revertimini ad Dominum, auferte deos alienos de medio vestrum [Vulg. add. Baalim], et Astharoth, et praeparate corda vestra Domino, et servite ei soli, et eruet vos de manu Philisthim. Abstulerunt ergo filii Isael Baalim et Astharoth, et servierunt Domino soli. Dixit autem Samuel: Congregate universum Israel in [c 1Kb] Maspha, ut orem pro vobis Dominum. Et convenerunt in Maspha: hauseruntque aquam, et effuderunt in conspectu Domini, et jejunaverunt in die illa, et dixerunt ibi: [d 1Kb] Peccavimus Domino. Judicavitque Samuel filios Israel in Maspha. Et audierunt Philisthim quod congregati essent filii [Col. 0575C] Israel in Maspha, et ascenderunt satrapae Philistinorum ad Israel. Quod cum audissent filii Israel, timuerunt a facie Philistinorum. Dixerunt ad Samuelem: ne cesses pro nobis clamare ad Dominum Deum nostrum, ut salvet nos de manu Philistinorum. [T. XX.] Tulit autem Samuel agnum lactentem unum, et obtulit illum holocaustum integrum Domino, et clamavit Samuel ad Dominum pro Israel, et exaudivit eum Dominus. Factum est autem, cum Samuel offerret holocaustum, Philisthaeos iniere praelium contra Israel: intonuit autem Dominus fragore magno in die illa super Philisthim, et exterruit eos, et caesi sunt [e 1Kb] a facie Israel. Egressique viri Israel de Maspha, persecuti sunt Philisthaeos, et percusserunt eos, usque ad locum, qui erat subter Beth-Char. [Col. 0575D] Tulit autem Samuel lapidem unum, et posuit eum inter Maspha et inter Sen [Ms. Senei], et vocavit nomen ejus [Vulg. add. loci], lapis Adjutorii. Dixitque: Hucusque auxiliatus est nobis Dominus. Et humiliati sunt Philisthim, nec apposuerunt ultra, ut [Col. 0576A] venirent in terminos Israel. Facta est itaque manus Domini super Philisthaeos, cunctis diebus Samuelis. Et redditae sunt urbes, quas tulerant Philisthim ab Israel, Israeli, ab Accaron usque Geth, et terminos suos: liberavit Israel de manu Philistinorum, eratque pax inter Israel et Amorrhaeum. Judicabat [Ms. judicavit] quoque Samuel Israel cunctis diebus vitae suae, et ibat per singulos annos circumiens Beth-El et Galgala et Maspha, et judicabat Israelem in supradictis locis. Revertebaturque in Ramatha: ibi enim erat domus ejus, et ibi judicabat Israelem: aedificavit etiam ibi altare Domino.

[T. XXI, Cap. VIII.] Factum est autem cum senuisset Samuel, posuit filios suos judices Israel. Fuitque nomen filii ejus primogeniti Joel, et nomen [Col. 0576B] secundi Abia, judicum in Ber-Sabee. Et non ambulaverunt filii illius in viis ejus: sed declinaverunt post avaritiam, acceperuntque munera, et perverterunt judicium. Congregati ergo universi majores natu Israel, venerunt ad Samuelem in Ramatha. Dixeruntque ei: Ecce tu [Vulg. nunc] senuisti, et filii tui non ambulant in viis tuis: constitue nobis regem, ut judicet nos, sicut et universae habent nationes. Displicuitque sermo in oculis Samuelis, eo quod dixissent: Da nobis regem, ut judicet nos. Et oravit Samuel ad Dominum. Dixit autem Dominus ad Samuelem: Audi vocem populi in omnibus quae loquuntur tibi, non enim te abjecerunt, sed me, ne regnem super eos. Juxta omnia opera sua, quae fecerunt a die qua eduxi eos de [f 1Kb] Aegypto usque ad diem istum: sicut dereliquerunt [Col. 0576C] me, et servierunt diis alienis, sic faciunt etiam tibi. Nunc ergo audi vocem eorum: verumtamen contestare eos, et praedic eis jus regis, qui regnaturus est super eos. [T. XXII.] Dixit itaque Samuel omnia verba Domini ad populum, qui petierat a se regem, et ait: Hoc erit jus regis, qui imperaturus est vobis: Filios vestros tollet, et ponet in curribus suis, facietque sibi equites et praecursores quadrigarum suarum, et constituet sibi tribunos, et centuriones, et aratores agrorum suorum, et messores segetum, et fabros armorum et curruum suorum. Filias quoque vestras faciet sibi unguentarias, et focarias, et panificas. Agros quoque vestros, et vineas, et oliveta optima tollet, et dabit servis suis. Sed et segetes vestras, et vinearum redditus addecimabit, [Col. 0576D] ut det eunuchis et famulis suis. Servos etiam vestros, et ancillas, et juvenes optimos, et asinos auferet, et ponet in opere suo. Greges vestros addecimabit, vosque eritis ei servi. Et clamabitis in die illa a facie regis vestri, quem elegistis vobis: et non exaudiet [Col. 0577A] vos Dominus in die illa [a 1Kb] . Noluit autem populus audire vocem Samuelis, sed dixerunt: Nequaquam: rex enim erit super nos, et erimus nos quoque sicut omnes gentes: et judicabit nos rex noster, et egredietur ante nos, et pugnabit bella nostra pro nobis [h. non habet, pro nobis]. Et audivit Samuel omnia verba populi, et locutus est ea in auribus Domini. Dixit autem Dominus ad Samuelem: Audi vocem eorum, et constitue super eos regem [h. illis regem]. Et ait Samuel ad viros Israel: Vadat unusquisque in civitatem suam.

[Cap. IX]. Et erat vir de Benjamin nomine Cis, et filius Abiel, filii Seror [Ms. Seor], filii Bechorat [Ms. Beoreth], filii Aphia, filii viri Jemini, fortis robore. Et erat ei filius vocabulo Saul, electus et bonus, et [Col. 0577B] non erat vir de filiis Israel melior illo. Ab humero et sursum eminebat super omnem populum. Perierant autem asinae Cis patris Saul: et dixit Cis ad Saul filium suum: Tolle tecum unum de pueris, et consurgens vade, et quaere asinas. Qui cum transissent per montem Ephraim, et per terram Salisa, et non invenissent, transierunt etiam per terram Salim, et non erant: sed et per terram Jemini, et minime repererunt. Cum autem venissent in terram Suph, dixit Saul ad puerum [b 1Kb] , qui erat cum eo: Veni, et revertamur, ne forte dimiserit pater meus asinas, et sollicitus sit pro nobis. Qui ait ei: Ecce est vir Dei in civitate hac, vir nobilis: et omne quod loquitur, absque ambiguitate venit. Nunc ergo eamus illuc, si forte indicet nobis de via nostra, propter quam venimus. [Col. 0577C] Dixitque Saul ad puerum suum: Ecce ibimus: quid feremus ad virum [c 1Kb] Dei? panis defecit in sitarciis nostris: et sportulam non habemus, ut demus homini Dei [h. viro Dei], nec quidquam aliud. Rursum puer respondit Sauli, et ait: Ecce inventa est in manu mea quarta pars stateris argenti, demus homini Dei [h. viro Dei], ut indicet nobis viam nostram (Olim in Israel sic loquebatur unusquisque vadens consulere Deum: Venite [Ms. Veni], eamus ad Videntem: qui enim propheta dicitur hodie, vocabatur olim Videns): et dixit Saul ad puerum suum: Optimus sermo tuus. Veni, eamus. Et ierunt in civitatem, in qua erat vir Dei. Cumque ascenderent clivum civitatis, invenerunt puellas egredientes ad hauriendam aquam, et dixerunt eis: Num hic est [Col. 0577D] Videns? Quae respondentes, dixerunt illis [h. non habet]: Hic est: ecce ante te, festina nunc: hodie enim venit in civitatem, quia sacrificium est hodie populo in excelso. Ingredientes urbem, statim invenietis eum antequam ascendat in [Ms. et Vulg. tacent in] excelsum ad vescendum. Neque enim comesurus [Col. 0578A] est populus donec ille veniat: quia ipse [d 1Kb] benedicit hostiae [h. sacrificio], et deinceps comedunt qui vocati sunt. Nunc ergo conscendite, quia hodie reperietis eum. Et ascenderunt in civitatem. [T. XXIII]. Cumque illi ambularent in medio urbis, apparuit Samuel egrediens obviam eis, ut ascenderet in excelsum. Dominus autem revelaverat auriculam Samuelis ante unam diem quam veniret Saul, dicens: Hac ipsa, quae nunc est, hora, cras mittam ad te virum de terra Benjamin, et unges eum ducem super populum meum Israel: et salvabit populum meum de manu Philistinorum: quia respexi populum meum, venit enim clamor eorum ad me. Cumque aspexisset Samuel Saulem, Dominus ait ei: Ecce vir quem dixeram tibi, iste dominabitur populo meo. Accessit [Col. 0578B] autem Saul ad Samuelem in medio portae, et ait: Indica, oro, mihi, ubi est domus Videntis. Et respondit Samuel Sauli dicens: Ego sum Videns: ascende ante me in excelsum: ut comedatis mecum hodie, et dimittam [h. mittam] te mane: et omnia quae sunt in corde tuo, indicabo tibi. Et de asinis, quas perdidisti nudiustertius, ne sollicitus sis, quia inventae sunt [Ms. addit asinae]. Et cujus erunt optima quaeque Israel? nonne tibi et omni domui patris tui? Respondit autem Saul, et ait: Numquid non filius Jemini ego sum, de minima tribu Israel, et cognatio mea novissima inter omnes [e 1Kb] familias de tribu Benjamin? quare ergo locutus es mihi sermonem istum? Assumens itaque Samuel Saulem, et puerum ejus, introduxit eos in triclinium [h. in cubiculum], [Col. 0578C] et dedit eis locum in capite eorum, qui fuerant invitati. Erant enim quasi triginta viri. Dixitque Samuel coco: Da partem, quam dedi tibi, et praecepi, ut reponeres seorsum apud te. Levavit autem cocus armum, et posuit ante Saul. Dixitque Samuel: Ecce quod remansit, pone ante te, et comede: quia de industria servatum est tibi, quando populum vocavi. Et comedit Saul cum Samuele in die illa. Et descenderunt de excelso in oppidum, et locutus est cum Saule in solario [f 1Kb] . Cumque mane surrexissent, et jam dilucesceret, vocavit Samuel Saulem in solario, dicens: Surge, ut dimittam [h. mittam] te. Et surrexit Saul: egressique sunt ambo, ipse videlicet, et Samuel. Cumque descenderent in extrema parte civitatis, Samuel dixit ad Saul: Dic puero ut antecedat [Col. 0578D] nos, et transeat: tu autem subsiste paulisper, ut indicem tibi verbum Dei.

[T. XXIV, Cap. X.] Tulit autem Samuel lenticulam olei, et effudit super caput ejus, et deosculatus est eum, et ait: Ecce, unxit te Dominus super haereditatem suam in principem, [g 108Kb] et liberabis populum [Col. 0579A] ejus de manibus inimicorum ejus, qui in circuitu sunt. Et hoc tibi signum, quia unxit te Deus in principem. Cum abieris hodie a me, invenies duos viros juxta sepulcrum Rachel in finibus Benjamin, in meridie [h. in Zelza, quod interpretatur, in umbra], dicentque tibi: Inventae sunt asinae, ad quas ieras perquirendas, et intermissis pater tuus asinis, sollicitus est pro vobis, et dicit: Quid faciam de filio meo? Cumque abieris inde, et ultra transieris, et veneris ad quercum Thabor, invenient te tibi tres viri ascendentes ad Deum in Beth El, unus portans tres haedos, et alius tres tortas panis, et alius portans lagenam vini. Cumque te salutaverint, dabunt tibi duos panes, et accipies de manu eorum. Post haec venies in collem Dei, ubi est statio Philistinorum: [Col. 0579B] et cum ingressus fueris ibi urbem, obvium habebis gregem prophetarum descendentium de excelso, et ante eos psalterium et tympanum, et tibiam, et citharam, ipsosque prophetantes. Et insiliet in te Spiritus Domini, et prophetabis cum eis, et mutaberis in virum alium. Quando ergo venerint signa haec omnia tibi, fac quaecumque invenerit manus tua, quia Dominus tecum est. Et descendes ante me in Galgala (ego quippe descendam ad te), ut offeras oblationem, et immoles victimas pacificas [h. ad offerendas et immolandas victimas pacificas]: septem diebus exspectabis, donec veniam ad te, et ostendam tibi quae facias. [T. XXV.] Itaque cum avertisset humerum suum, ut abiret a Samuele, immutavit ei Deus cor aliud, et venerunt omnia signa haec in die illa. Veneruntque [Col. 0579C] ad praedictum collem, et ecce cuneus prophetarum obvius ei: insiluit super eum Spiritus Dei, et prophetavit in medio eorum. Videntes autem omnes qui noverunt eum ab heri et nudiustertius, quod esset cum prophetis, et prophetaret, dixerunt ad invicem: Quaenam res accidit filio Cis? num et Saul inter prophetas? Responditque alter [Ms. alius] ad alterum, dicens: Et quis pater eorum? propterea versum est in proverbium: Num et Saul inter prophetas? Cessavit autem prophetare, et venit ad excelsum. Dixitque patruus Saul ad eum, et ad puerum ejus: Quo abistis? Qui responderunt: Quaerere asinas quas cum non reperissemus, venimus ad Samuelem. Et dixit ei patruus suus: Indica mihi quid dixerit tibi Samuel. Et ait Saul ad patruum suum: [Col. 0579D] Indicavit nobis quia inventae essent asinae. De sermone autem regni non indicavit ei quem locutus illi fuerat Samuel. Et convocavit Samuel populum ad Dominum in Maspha: et ait ad filios Israel: Haec dicit Dominus Deus Israel: Ego eduxi Israel de Aegypto, [Col. 0580A] et erui vos de manu Aegyptiorum, et de manu omnium regum qui affligebant vos. Vos autem hodie projecistis Deum vestrum, qui solus salvavit vos de universis malis et tribulationibus vestris: et dixistis: Nequaquam: sed regem constitue super nos [h. et dixistis ei quia regem constitues super nos]. Nunc ergo state coram Domino per tribus vestras, et per familias. Et applicuit Samuel omnes tribus Israel, et cecidit sors tribus Benjamin. Et applicuit tribum Benjamin et cognationes ejus et cecidit cognatio Metri, et pervenit usque ad Saul filium Cis. Quaesierunt ergo eum, et non est inventus. Et consuluerunt post haec Dominum, utrumnam venturus esset illuc [h. illuc vir]. Responditque Dominus: Ecce absconditus est [h. inter vasa] domi. Cucurrerunt itaque et tulerunt eum inde: [Col. 0580B] stetitque in medio populi, et altior fuit universo populo ab humero et sursum. [T. XXVI.] Et ait Samuel ad omnem populum: Certe videtis quem elegerit Dominus, quoniam non sit similis ei in omni populo. Et clamavit omnis populus, et ait: Vivat rex! Locutus est autem Samuel ad populum legem [h. judicium] regni, et scripsit in libro, et reposuit coram Domino: et dimisit Samuel omnem populum, singulos in domum suam. Sed et Saul abiit in domum suam in Gabaath, et abiit cum eo pars exercitus, quorum tetigerat Deus corda. Filii vero Belial dixerunt: Num salvare nos poterit iste? Et despexerunt eum, et non attulerunt ei munera: ille vero dissimulabat se audire.

[Cap. XI.] [a 1Kb] Ascendit autem Naas Ammonites, et [Col. 0580C] pugnare coepit adversum Jabes Galaad [h. et castrametatus est super Jabes Galaad] Dixeruntque omnes viri Jabes ad Naas: Habeto nos foederatos, et serviemus tibi. Et respondit ad eos Naas Ammonites: In hoc feriam [Ms. feriamus] vobiscum foedus, ut eruam omnium vestrum oculos dextros, ponamque vos opprobrium in universo Israel. Et dixerunt ad eum seniores Jabes: Concede nobis septem dies, ut mittamus nuntios in universos terminos Israel: et si non fuerit qui defendat [h. salvet] nos, egrediemur ad te. Venerunt ergo nuntii in Gabaath Saulis: et locuti sunt verba [Vulg. addit. haec], audiente populo: et levavit omnis populus vocem suam, et flevit. Et ecce Saul veniebat, sequens boves de agro, et ait: Quid habet populus quod plorat? Et narraverunt ei [Col. 0580D] verba virorum Jabes. Et insiluit Spiritus Dei in Saul, cum audisset verba haec, et iratus est furor ejus nimis. Et assumens utrumque bovem, concidit in frusta, misitque in omnes terminos Israel per manum nuntiorum, dicens: Quicumque non exierit, secutusque [Col. 0581A] fuerit Saul et Samuel, sic fiet bobus ejus. Invasit ergo timor [h. pavor], Domini populum, et egressi sunt quasi vir unus. [T. XXVII.] Et recensuit eos in Bezec: fueruntque filiorum Israel trecenta millia: virorum autem Juda triginta millia. Et dixerunt nuntiis, qui venerant: Sic dicetis viris, qui sunt Jabes Galaad: Cras erit vobis salus, cum incaluerit sol. Venerunt ergo nuntii, et annuntiaverunt viris Jabes, qui laetati sunt. Et dixerunt: Mane exibimus ad vos: et facietis nobis omne quod placuerit vobis. Et factum est, cum venisset dies crastinus, constituit Saul populum in tres partes: et ingressus est media castra in vigilia matutina, et percussit Ammon usque dum incalesceret dies: reliqui autem dispersi sunt, ita ut non relinquerentur [Col. 0581B] in eis duo pariter. Et ait populus ad Samuelem: Quis est iste qui dixit: Saul [a 12Kb] regnabit super nos? Date viros, et interficiemus eos. Et ait Saul: Non occidetur quisquam in die hac, quia hodie fecit Dominus salutem in Israel. Dixit autem Samuel ad populum: Venite, et eamus in Galgala, et innovemus ibi regnum. Et perrexit omnis populus in Galgala, et fecerunt ibi regem Saul coram Domino in Galgala, et immolaverunt ibi victimas pacificas coram Domino. Et laetatus est ibi Saul, et cuncti viri Israel nimis.

[T. XXVIII, Cap. XII.] Dixit autem Samuel ad universum Israel: Ecce audivi vocem vestram, juxta omnia quae locuti estis ad me, et constitui super vos regem. Et nunc rex graditur ante vos. Ego autem [Col. 0581C] senui, et incanui: porro filii mei vobiscum sunt: itaque conversatus coram vobis ab adolescentia mea usque ad diem hanc, ecce praesto sum. Loquimini de me coram Domino et coram Christo ejus, utrum bovem cujusquam tulerim, an asinum: si quempiam calumniatus sum, si oppressi aliquem, si de manu cujusquam munus accepi: et contemnam illud hodie, restituamque vobis. Et dixerunt: Non es calumniatus nos, neque oppressisti, neque tulisti de manu alicujus quidpiam. Dixitque ad eos: Testis est Dominus adversum vos, et testis Christus ejus in die hac, quia non inveneritis in manu mea quidpiam. Et dixerunt: Testis: Et ait Samuel ad populum: Dominus [h. Et dixit: Testis: subauditur, Dominus], qui fecit Mosen et Aaron, et eduxit patres nostros de terra Aegypti. [Col. 0581D] Nunc ergo state, [b 11Kb] et judicio contendam adversum vos coram Domino, de omnibus misericordiis Domini, quas fecit vobiscum et cum patribus vestris: quomodo ingressus est Jacob in Aegyptum, et clamaverunt patres vestri ad Dominum: et misit Dominus Mosen et Aaron, et eduxit patres vestros de Aegypto: et collocavit eos in loco hoc. Qui obliti sunt Domini Dei sui, et tradidit eos [h. et vendidit eos] in manu Sisarae magistri [h. principis] militiae Asor, et in manu Philistinorum, et in manu regis Moab, et pugnaverunt [Col. 0582A] adversum eos. Postea autem clamaverunt ad Dominum, et dixerunt: Peccavimus, quia dereliquimus Dominum, et servivimus Baalim et Astharoth: nunc ergo erue nos de manu inimicorum nostrorum, et serviemus tibi. Et misit Dominus Jerobaal, et Bedan, et Jephta, et Samuel, et eruit vos de manu inimicorum vestrorum per circuitum, et habitastis confidenter. Videntes autem quod Naas rex filiorum Ammon venisset adversum vos, dixistis mihi: Nequaquam, sed rex imperabit nobis, cum Dominus Deus vester regnaret in vobis. Nunc ergo praesto est rex vester, quem elegistis et petistis: ecce dedit vobis Dominus regem. Si timueritis Dominum, et servieritis ei, et audieritis vocem ejus, et non exasperaveritis os Domini: eritis et vos et rex qui imperat [Col. 0582B] vobis, sequentes Dominum Deum vestrum. Si autem non audieritis vocem Domini, sed exasperaveritis sermonem [h. os] Domini, erit manus Domini super vos, et super patres vestros. Sed et nunc, state, et videte rem istam grandem, quam facturus est Dominus in conspectu vestro. Numquid non messis tritici est hodie? invocabo Dominum, et dabit voces et pluvias: et scietis, et videbitis, quia grande malum feceritis vobis in conspectu Domini, petentes super vos regem. [T. XXIX.] Et clamavit Samuel ad Dominum, et dedit Dominus voces et pluvias in illa die. Et timuit omnis populus nimis Dominum et Samuelem, et dixit universus populus ad Samuelem: Ora pro servis tuis ad Dominum Deum tuum, ut non moriamur. Addidimus enim universis peccatis nostris [Col. 0582C] malum, ut peteremus nobis regem. Dixit autem Samuel ad populum: Nolite timere, vos fecistis universum malum hoc: verumtamen nolite recedere a tergo Domini, et servite Domino in omni corde vestro: et nolite declinare post vana, quae non proderunt vobis, neque eruent vos, quia vana sunt. Et non derelinquet Dominus populum suum, propter nomen suum magnum, quia juravit Dominus facere vos sibi populum. Absit autem a me hoc peccatum in Dominum, ut cessem orare pro vobis: et docebo vos viam bonam et rectam. Igitur timete Dominum, et servite ei in veritate, et ex toto corde vestro. Vidistis enim magnifica quae in vobis gesserit. Quod si perseveraveritis in malitia: et vos et rex vester pariter peribitis.

[Col. 0582D] [Cap. XIII.] Filius unius anni Saul erat, cum regnare coepisset, duobus autem annis regnavit super Israel. Et elegit sibi Saul tria millia de Israel: et erant cum Saul duo millia in Machmas, et in monte Beth El: mille autem cum Jonatha in Gabaath Benjamin. Porro caeterum populum remisit unumquemque in tabernacula sua. Et percussit Jonathan stationem Philistinorum, quae erat in Gabaa. Quod cum audissent Philisthim, Saul cecinit buccina in omni terra, dicens: Audiant Hebraei. Et universus Israel audivit [Col. 0583A] hujuscemodi famam: Percussit Saul stationem Philistinorum: et erexit se Israel adversum Philisthim. Clamavit [h. Exclamavit] autem populus post Saul in Galgala. Et Philisthim congregati sunt ad praeliandum contra Israel, triginta millia curruum, et sex millia equitum, et reliquum vulgus, sicut arena, quae est in littore maris plurima. Et ascendentes castrametati sunt in Machmas ad orientem Beth-Aven [Ms. Bathaven]. Quod cum vidissent viri Israel se in arcto positos (afflictus erat enim populus), absconderunt se in speluncis, et in abditis, in petris quoque et in antris, et in cisternis. Hebraei autem transierunt Jordanem, terram Gad et Galaad. Cumque adhuc esset Saul in Galgala, universus populus perterritus est, qui sequebatur eum. [Col. 0583B] Et exspectavit septem diebus juxta placitum Samuelis, et non venit Samuel in Galgala, dilapsusque est populus ab eo. Ait ergo Saul: Afferte mihi holocaustum, et pacifica. Et obtulit holocaustum. [T. XXX.] Cumque complesset offerens holocaustum, ecce Samuel veniebat: et egressus est Saul obviam ei ut salutaret eum. Locutusque est ad eum Samuel: Quid fecisti? Respondit Saul: Quia vidi quod dilaberetur populus a me, et tu non veneras juxta placitos dies, porro Philisthim congregati fuerant in Machmas: dixi: Nunc descendent ad me Philisthim in Galgala, et faciem Domini non placavi. Necessitate compulsus, obtuli holocaustum. Dixitque Samuel ad Saul: Stulte egisti, nec custodisti mandata Domini Dei tui [Ms. tacet Dei], quae praecepit tibi. Quod si [Col. 0583C] non fecisses, jam nunc praeparasset Dominus regnum tuum super Israel in sempiternum; sed nequaquam regnum tuum ultra consurget. Quaesivit Dominus sibi virum juxta cor suum: et praecepit ei Dominus, ut esset dux super populum suum, eo quod non servaveris quae praecepit [Ms. praeceperit] Dominus. Surrexit autem Samuel et ascendit de Galgalis in Gabaa Benjamin. [a 6Kb] Et recensuit Saul populum, qui inventi [Col. 0584A] fuerant cum eo, quasi sexcentos viros. Et Saul et Jonathan filius ejus, populusque qui inventus fuerat cum eis, erat in Gabaa Benjamin: Porro Philisthim consederant in Machmas. Et egressi sunt ad praedandum de castris Philisthim tres cunei. Unus cuneus pergebat contra viam Aphra [Ms. Ephra] ad terram Saul. Porro alius ingrediebatur per viam Beth Oron: tertius autem verterat se ad iter termini imminentis valli Seboim contra desertum. Porro faber ferrarius [h. non habet] non inveniebatur in omni terra Israel. Caverant enim Philisthim, ne forte facerent Hebraei gladium aut lanceam. Descendebat ergo omnis Israel ad Philisthim, ut exacueret unusquisque vomerem suum, et ligonem, et securim, et sarculum. Retusae itaque erant acies vomerum, et ligonum, [Col. 0584B] et tridentium, et securium, usque ad stimulum corrigendum. Cumque venisset dies praelii, non est inventus ensis et lancea in manu totius populi, qui erat cum Saule et cum Jonatha, excepto Saul et Jonatha filio ejus. Egressa est autem statio Philisthim, ut transcenderet in Machmas.

[Cap. XIV.] Et accidit quadam die ut diceret Jonathan filius Saul ad adolescentem armigerum suum: Veni, et transeamus ad stationem Philisthim, quae est trans locum illum: Patri autem suo hoc ipsum [h. non habet] non indicavit. Porro Saul morabatur in extrema parte [b 1Kb] Gabaa, sub malogranato, quae erat in Magron: et erat populus cum eo quasi sexcentorum virorum. Et Ahias filius Ahitob fratris Ichabod filii Phinees, qui ortus fuerat ex Heli sacerdote [Col. 0584C] Domini in Silo [h. filii Phinees, filii Heli sacerdotis Domini in Silo], portabat ephod. Sed et populus ignorabat [c 4Kb] quo isset Jonathan. Erant autem inter ascensus, per quos nitebatur Jonathan transire ad stationem Philistinorum, eminentes petrae ex utraque parte, et quasi in modum dentium scopuli hinc et inde praerupti, nomen uni Boses, et nomen alteri Sene: unus scopulus prominens ad aquilonem [Col. 0585A] ex adverso Machmas, et alter [a 1Kb] ad meridiem contra Gabaa. [T. XXXI.] Dixit autem Jonathan ad adolescentem [h. puerum] armigerum suum: Veni, transeamus ad stationem incircumcisorum horum, si forte faciat Dominus pro [h. non habet, pro] nobis; quia non est Domino difficile salvare, vel in multitudine, vel in paucis. Dixitque ei armiger suus: Fac omnia quae placent animo tuo: perge quo cupis, ego [Ms. tacet ego] ero tecum ubicumque volueris. Et ait Jonathan: Ecce nos transimus ad viros istos. Cumque apparuerimus eis, si taliter locuti fuerint ad nos: Manete, donec veniamus ad vos: stemus in loco nostro, nec ascendamus ad eos. Si autem dixerint: Ascendite ad nos: ascendamus, quia tradidit eos Dominus in manibus nostris: hoc [Col. 0585B] erit nobis signum. Apparuit igitur uterque stationi Philisthinorum: dixeruntque Philisthim: En Hebraei egrediuntur de cavernis, in quibus absconditi fuerant. Et locuti sunt viri de statione ad Jonathan, et ad armigerum ejus, dixeruntque: Ascendite ad nos, ostendemus vobis rem. Et ait Jonathan ad armigerum suum: Ascendamus, sequere me [h. Ascende post me]; tradidit enim eos Dominus in manu Israel. Ascendit autem Jonathan [b 1Kb] manibus et pedibus, et armiger ejus post eum. Itaque alii cadebant ante Jonathan, alios armiger ejus interficiebat sequens eum [h. Et cadebant ante faciem Jonathan, et armiger ejus sequens eum, interficiebat eos]. Et facta est plaga prima, qua percussit Jonathan et armiger ejus, quasi viginti virorum, in media parte [Col. 0585C] jugeri, quam par boum in die arare consuevit. Et factum est miraculum in castris, per agros; sed et omnis populus stationis eorum, qui ierant ad praedandum, obstupuit, et conturbata est terra, et accidit quasi miraculum a Deo. Et respexerunt [h. Et factus est terror, in castris per agros: sed et omnis populus stationis eorum, et hi qui ierant ad praedandum obstupuerunt, et conturbata est terra terrore Dei. Et respexerunt] speculatores Saulis, qui erant in Gabaa Benjamin, et ecce multitudo prostrata, et huc illucque diffugiens. Et ait Saul populo, qui erat cum eo: Requirite, et videte quis abierit ex nobis. Cumque requisissent, repertum est non adesse Jonathan, et armigerum ejus. Et ait Saul ad Ahiam: Applica arcam Dei. (Erat enim ibi arca Dei in die illa cum filiis Israel.) Cumque loqueretur Saul [Col. 0585D] ad sacerdotem, tumultus magnus exortus est in castris Philisthinorum: crescebatque paulatim, et clarius reboabat. Et ait Saul ad sacerdotem: Contrahe manum tuam. Conclamavit ergo Saul, et omnis populus qui erat cum eo, et venerunt usque ad locum certaminis, et ecce versus fuerat gladius uniuscujusque ad proximum suum, et [Non habet] caedes magna nimis. Sed et Hebraei, qui fuerant cum Philisthim heri et nudiustertius, ascenderantque cum [Col. 0586A] eis in castris, reversi sunt ut essent cum Israel, qui erant cum Saul et Jonathan. Omnes quoque Israelitae qui se absconderant in monte Ephraim, audientes quod fugissent Philisthim, sociaverunt se cum suis in praelio. [c 1Kb] Et salvavit Dominus in die illa Israel. Pugna autem pervenit usque Beth-Aven. Et vir Israel sociatus est sibi in die illa. [T. XXXII.] Adjuravit autem Saul populum, dicens: Maledictus vir, qui comederit panem usque ad vesperum, donec ulciscar de inimicis meis. Et non manducavit [h. Et non gustavit] universus populus panem: omneque terrae vulgus venit in saltum, in quo erat mel super faciem agri. Ingressus est itaque populus saltum, et apparuit fluens mel, nullusque applicuit manum ad os suum. Timebat enim populus juramentum. Porro [Col. 0586B] Jonathan non audierat cum adjuraret pater ejus populum: extenditque summitatem virgae, quam habebat in manu, et intinxit in favum mellis, et convertit manum suam ad os suum, et illuminati sunt oculi ejus. Respondensque unus de populo, ait: Jurejurando constrinxit pater tuus populum, dicens: Maledictus vir, qui comederit panem hodie (defecerat autem populus). Dixitque Jonathan: Turbavit pater meus terram; vidistis ipsi quia illuminati sunt oculi mei, eo quod gustaverim paululum de melle isto: quanto magis si comedisset populus de praeda inimicorum suorum, quam reperit! nonne major facta fuisset plaga in Philisthim? Percusserunt ergo in die illa Philistheos a Machmis usque in Ajalon [Ms. Ahilon]. [T. XXXIII.] Defatigatus est autem [Col. 0586C] populus nimis, et versus ad praedam, tulit oves, et boves, et vitulos, et mactaverunt in terra: comeditque populus cum sanguine. Nuntiaverunt autem Sauli dicentes, quod populus peccasset Domino, comedens cum sanguine. Qui ait: Praevaricati estis, volvite ad me jam nunc saxum grande. Et dixit Saul: Dispergimini in vulgus, et dicite eis, ut adducat ad me unusquisque bovem suum et arietem, et occidite super istud, et vescimini, et non peccabitis Domino comedentes cum sanguine. Adduxit itaque omnis populus unusquisque bovem in manu sua usque [Non habet] ad noctem, et occiderunt ibi. Aedificavit autem Saul altare Domino, tuncque primum [h. Non habet] coepit aedificare altare Domino. Et dixit Saul: Irruamus super Philisthim nocte, et [Col. 0586D] vastemus eos usque dum illucescat mane, nec relinquamus de eis virum. Dixitque populus: Omne quod bonum videtur in oculis tuis, fac. Et ait sacerdos: Accedamus huc ad Deum. Et consuluit Saul Deum: Num persequar Philisthim? si trades eos in manu Israel? et non respondit ei in die illa. [T. XXXIV.] Dixitque Saul: Applicate huc universos angulos populi, et scitote, et videte, per quem acciderit peccatum hoc hodie. Vivit Dominus salvator Israel, quia si per Jonathan filium meum factum est hoc [Col. 0587A] [Ms. et Vulg. tacent hoc], absque retractatione morietur. Ad quod nullus contradixit ei de omni populo. Et ait ad universum Israel: Separamini vos in partem unam, et ego cum Jonathan filio meo ero in parte [a 1Kb] altera. Respondit populus ad Saul: Quod bonum videtur in oculis tuis, fac. Et dixit Saul ad Dominum [h. ad Dominum Deum Israel] [b 4Kb] : Domine Deus Israel [h. Deus Domine Deus Israel], da indicium. Et deprehensus est Jonathan et Saul, populus autem exivit. Et ait Saul: Mittite sortem inter me, et Jonathan filium meum. Et captus est Jonathan. Dixit autem Saul ad Jonathan: Indica mihi quid feceris. Et indicavit ei Jonathan, et ait: Gustans gustavi in summitate virgae, quae erat in manu mea, paululum mellis, et ecce ergo morior. Et ait Saul: [Col. 0587B] Haec faciat mihi Deus, et haec addat, quia morte morieris, Jonathan. Dixitque populus ad Saul: Ergone Jonathan morietur, qui fecit salutem hanc magnam in Israel? hoc nefas est [h. absit]: vivit Dominus, si ceciderit capillus de capite ejus in terram, quia cum Deo operatus est hodie. Liberavit ergo populus Jonathan, ut non moreretur. Recessitque Saul, nec persecutus est Philisthim: porro Philisthim abierunt in loca sua. At Saul, confirmato regno super Israel, pugnabat per circuitum adversum omnes inimicos ejus, contra Moab, et filios Ammon, et Edom, et reges Soba [Ms. suba], et Philisthaeos. et quocumque se verteret [Ms. verterat], superabat. Congregatoque exercitu, percussit Amalec, et eruit [Col. 0588A] Israel de manu vastatorum ejus. Fuerunt autem filii Saul: Jonathan et Jesui, et Melchisua, et nomina duarum filiarum ejus, nomen primogenitae Merab, et nomen minoris Michal. Et nomen uxoris Saul, Ahinoem filia Ahimaas, et nomen principis militiae ejus Abner [h. solummodo in hoc loco Abiner habet], filius Ner, patruelis Saul. Porro Cis fuerat pater Saul, et Ner pater Abner, filius Abiel. Erat autem bellum potens adversum Philisthaeos omnibus diebus Saul. Nam quemcumque viderat Saul virum fortem, et aptum ad praelium, sociabat eum sibi.

[T. XXXV, Cap. XV.] Et dixit Samuel ad Saul: Me misit Dominus, ut ungerem te in regem super populum ejus Israel: nunc ergo audi vocem Domini: Haec dicit Dominus exercituum: Recensui quaecumque [Col. 0588B] fecit Amalec Israeli, quomodo restitit ei in via cum ascenderet de Aegypto. Nunc ergo vade, et percute Amalec, et demolire universa ejus, non parcas ei: [c 1Kb] sed interfice a viro usque ad mulierem, et parvulum atque lactentem, bovem et ovem, camelum et asinum. Praecepit itaque Saul populo, et recensuit eos quasi agnos, ducenta millia peditum, et decem millia virorum Juda. Cumque venisset Saul usque ad civitatem Amalec, tetendit insidias in torrente. Dixitque Saul Cinaeo: Abite, recedite, atque [d 1Kb] descendite ab Amalec, ne forte involvam te cum eo. Tu enim fecisti misericordiam cum omnibus filiis Israel, cum ascenderent de Aegypto. Et recesst Cinaeus de medio Amalec. Percussitque Saul Amalec, [Col. 0589A] ab Evila, donec venias Sur, quae est e regione Aegypti. Et apprehendit Agag regem Amalec vivum, omne autem vulgus interfecit in ore gladii. Et pepercit Saul, et populus, Agag, et optimis gregibus ovium et armentorum, et vestibus et arietibus, et universis, quae pulchra erant, nec voluerunt disperdere ea: quidquid vero vile fuit et reprobum, hoc demoliti sunt. [T. XXXVI.] Factum est autem verbum Domini ad Samuel, dicens: Poenitet me quod constituerim Saul regem: quia dereliquit me, et verba mea opere non implevit. Contristatusque est Samuel, et clamavit ad Dominum tota nocte. Cumque de nocte surrexisset Samuel, ut iret ad Saul mane, nuntiatum est Samueli, eo quod venisset Saul in Carmelum, et erexisset sibi fornicem triumphalem, [Col. 0589B] et reversus transisset, descendissetque in Galgala. Venit ergo Samuel ad Saul, [a 4Kb] et dixit ei Saul: Benedictus tu Domino, implevi verbum Domini. Dixitque Samuel: Et quae est haec vox gregum, quae resonat in auribus meis, et armentorum, quam ego audio? Et ait Saul: De Amalec adduxerunt ea: pepercit enim populus melioribus ovibus et armentis, ut immolarentur Domino Deo tuo: reliqua vero occidimus [h. demoliti sumus]. Dixit autem Samuel ad Saul: Sine me, et indicabo tibi quae locutus sit Dominus ad me nocte. Dixitque ei: Loquere. Et ait Samuel: Nonne cum parvulus esses in oculis tuis, caput in tribubus Israel factus es? unxitque te Dominus in regem super Israel, et misit te Dominus in viam, et ait: Vade, et interfice [h. demolire] peccatores [Col. 0589C] Amalec, et [b 1Kb] pugna contra eos usque ad internecionem eorum? Quare ergo non audisti vocem Domini: sed versus ad praedam es, et fecisti malum in oculis Domini? Et ait Saul ad Samuelem: Immo audivi vocem Domini, et ambulavi in via, per quam misit me Dominus, et adduxi Agag regem Amalec, et Amalec interfeci. Tulit autem populus de praeda oves et boves, primitias eorum, quae caesa sunt, ut immolet Domino Deo [c 1Kb] tuo in Galgalis. [T. XXXVII.] Et ait Samuel: Numquid vult Dominus holocausta aut victimas, et non potius ut obediatur voci Domini? Melior est enim obedientia quam victimae, et auscultare magis quam offerre adipem arietum. Quoniam quasi peccatum hariolandi est, repugnare: quasi scelus idololatriae, nolle acquiescere. Pro eo ergo [Col. 0589D] quod abjecisti sermonem Domini, abjecit te, ne sis rex. Dixitque Saul ad Samuelem: Peccavi, quia praevaricatus sum sermonem Domini, et verba tua, timens populum, et obediens voci eorum. Sed nunc porta, quaeso, peccatum meum, et revertere mecum, ut adorem Dominum. Et ait Samuel ad Saul: Non revertar tecum, quia projecisti sermonem Domini, et projecit te Dominus, ne sis rex super Israel. Et [Col. 0590A] conversus est Samuel ut abiret: ille autem apprehendit summitatem pallii ejus, quae et scissa est. Et ait ad eum Samuel: Scidit Dominus regnum Israel a te hodie, et tradidit illud proximo tuo meliori te. Porro triumphator in [h. non habet, in] Israel non parcet [h. Porro triumphator Israel non mentietur], et poenitudine non flectetur: neque enim homo est ut agat poenitentiam. At ille ait: Peccavi, sed nunc honora me coram senioribus populi mei, et coram Israel, et revertere mecum, ut adorem Dominum Deum tuum. Reversus ergo Samuel secutus est [d 1Kb] Saulem, et adoravit Saul Dominum. [T. XXXVIII.] Dixitque Samuel: Adducite ad me Agag regem Amalec. Et oblatus est ei Agag pinguissimus [Vulg. addunt et tremens]. Et dixit Agag: Siccine separat amara mors? [Col. 0590B] Et ait Samuel: Sicut fecit absque liberis mulieres gladius tuus, sic absque liberis erit inter mulieres mater tua. Et in frusta concidit Samuel Agag coram Domino in Galgalis. Abiit autem Samuel in Ramatha: Saul vero ascendit in domum suam in Gabaath Saul [Vulg. tacet Saul]. Et non vidit Samuel ultra Saul usque in diem mortis suae: verumtamen lugebat Samuel Saulem, quoniam Dominum poenitebat quod constituisset Saul regem super Israel.

[T. XXXIX, Cap. XVI.] Dixitque Dominus ad Samuelem: Usquequo tu luges, Saul, cum ego projecerim eum ne regnet super Israel? Imple cornu tuum oleo, et veni, mittam te ad Isai Bethleemitem: providi enim in filiis ejus mihi regem. Et ait Samuel: Quomodo vadam? audiet enim Saul, et interficiet me. [Col. 0590C] Et ait Dominus: Vitulum [h. vitulam] de armento tolles in manu tua, et dices: Ad immolandum Domino veni. Et vocabis Isai ad victimam, et ego ostendam tibi quid facias, et unges quemcumque monstravero [h. dixero] tibi. Fecit ergo Samuel, sicut locutus est [e 1Kb] ei [h. non habet] Dominus. Venitque in Bethleem, et admirati sunt [h. expaverunt] seniores civitatis, occurrentes ei, dixeruntque: Pacificusne ingressus tuus? Et ait: Pacificus, ad immolandum Domino veni: sanctificamini, et venite mecum ut immolem. Sanctificavit ergo Isai et filios ejus, et vocavit eos ad sacrificium. [T. XL.] Cumque ingressi essent, vidit Eliab, et ait: Num coram Domino est Christus ejus? Et dixit Dominus ad Samuelem: Ne respicias vultum ejus, neque altitudinem staturae ejus: quoniam [Col. 0590D] abjeci eum, nec juxta intuitum hominis judico: homo enim videt ea quae parent, Dominus autem intuetur cor. Et vocavit Isai Abinadab, et adduxit eum coram Samuele. Qui dixit: Nec hunc elegit Dominus. Adduxit autem Isai Samma [Ms. Summa], de quo ait: Etiam hunc [h. In istum] non elegit Dominus. Adduxit itaque Isai septem filios suos coram Samuele, et ait Samuel ad Isai: Non elegit Dominus ex istis. [Col. 0591A] Dixitque Samuel ad Isai: Numquid jam completi sunt filii? Qui respondit: Adhuc reliquus est parvulus, et pascit oves. Et ait Samuel ad Isai: Mitte, et adduc eum, nec enim discumbemus [h. circumsedebimus] prius quam ille huc veniat. Misit ergo, et abduxit eum. Erat autem rufus, et pulcher aspectu, decoraque facie, et ait Dominus: Surge, et unge eum, ipse est enim. [T. XLI.] Tulit igitur Samuel cornu olei, et unxit eum in medio fratrum ejus, et directus est Spiritus Domini in David [a 1Kb] a die illa et in reliquum: surgensque Samuel abiit in Ramatha. [T. XLII.] Spiritus autem Domini recessit a Saul, et exagitabat eum spiritus nequam a Domino. Dixeruntque servi Saul ad eum: Ecce spiritus Dei malus exagitat te. Jubeat dominus noster, et servi tui, qui coram te [Col. 0591B] sunt, quaerent [Ms. quaerunt] hominem scientem psallere cithara, ut quando arripuerit te spiritus Dei malus, psallat manu sua, et levius feras. Et ait Saul ad servos suos: Providete mihi aliquem bene psallentem, et adducite eum ad me. Et respondens unus de pueris, ait: Ecce vidi filium Isai Bethleemitem, scientem psallere, et fortissimum robore, et virum bellicosum, et prudentem in verbis, et virum pulchrum: et Dominus est cum eo. [T. XLIII.] Misit ergo Saul nuntios ad Isai, dicens: Mitte ad me David filium tuum, qui est in pascuis. Tulitque Isai asinum plenum panibus, et lagenam [h. utrem] vini, et haedum de capris unum, et misit per manum David filii sui Sauli. Et venit David ad Saul, et stetit coram eo: at ille dilexit eum nimis, et factus est ejus armiger. Misitque [Col. 0591C] Saul ad Isai, dicens: Stet David in conspectu meo: invenit enim gratiam in oculis meis. Igitur quandocumque arripiebat Spiritus [b 1Kb] Dei Saul, tollebat David citharam, et percutiebat manu sua, et refocillabatur Saul, et levius habebat. Recedebat enim ab eo spiritus malus.

[T. XLIV, Cap. XVII.] Congregantes autem Philisthim agmina sua in praelium, convenerunt in [c 7Kb] Soccho Judae, et castrametati sunt inter Soccho et Azeca, in finibus Dommim [h. Dammim]. Porro Saul et viri [Vulg. filii] Israel congregati venerunt in vallem Terebinthi, et direxerunt aciem ad pugnandum contra Philisthim. Et Philisthim stabant super montem ex hac parte, et Israel stabat super montem ex altera parte, vallisque erat inter eos. Et egressus est vir [Col. 0591D] spurius de castris Philisthinorum, nomine Goliat, de Geth, altitudinis sex cubitorum et palmo, et cassis aerea super caput ejus, et lorica [d 1Kb] hamata [h. squamata] induebatur. Porro pondus loricae ejus, quinque millia siclorum aeris, et ocreas aereas habebat in cruribus, et clypeus aereus tegebat humeros ejus. Hastile autem hastae ejus, erat quasi liciatorium [Col. 0592A] texentium. Ipsum autem ferrum hastae ejus, sexcentos siclos habebat ferri, et armiger ejus antecedebat eum. Stansque clamabat adversum phalangas Israel, et dicebat eis: Quare venistis parati ad praelium? Numquid non sum ego Philistaeus, et vos servi Saul? Eligite ex vobis virum, et descendat ad singulare certamen. Si quieverit pugnare mecum, et percusserit me, erimus vobis servi: si autem ego praevaluero, et percussero eum, vos servi eritis, et servietis nobis. Et aiebat Philisthaeus: Ego exprobravi agminibus Israel hodie: Date mihi virum, et ineat mecum singulare certamen. Audiens autem Saul, et omnes viri Israelitae, sermones Philisthaei hujuscemodi, stupebant, et metuebant nimis. David autem erat filius viri Ephrathaei, de quo supra dictum est [h. non habet, de [Col. 0592B] quo supra dictum est], de Bethleem Juda, cui erat nomen Isai, qui habebat octo filios, et erat vir in diebus Saul senex, et grandaevus inter viros [h. Et ingrediens inter viros]. Abierunt autem tres filii ejus majores post Saul in praelium, et nomina trium filiorum ejus, qui perrexerunt ad bellum, Eliab primogenitus, et secundus Abinadab, tertiusque Samma. David autem erat minimus. [T. XLV.] Tribus ergo majoribus secutis Saulem, abiit David, et reversus est a Saul, ut pasceret gregem patris sui in Bethleem. Procedebat vero Philisthaeus mane et vespere, et stabat quadraginta diebus. [T. XLVI.] Dixit autem Isai ad David filium suum: Accipe fratribus tuis ephi [h. Epha] polentae, et decem panes istos, et curre in castra ad fratres tuos, et decem formellas casei has deferes [ms. defer] ad tribunum, [Col. 0592C] et fratres tuos visitabis, si recte agant; et cum quibus ordinati sunt, disce. Saul autem [h. Si recte agant, et pignora eorum tolles. Saul autem], et illi, et omnes filii Israel in valle Terebinthi pugnabant adversum Philisthim. Surrexit itaque David mane, et commendavit gregem custodi, et onustus abiit, sicut praeceperat ei Isai. Et venit ad locum Magala, et ad exercitum, qui egressus ad pugnam vociferatus erat in certamine. Direxerat enim aciem Israel, sed et Philisthim ex adverso fuerant praeparati. Derelinquens ergo David vasa, quae attulerat, sub manu custodis ad sarcinas, cucurrit ad locum certaminis, et interrogabat si omnia recte agerentur erga fratres suos. Cumque adhuc ille loqueretur [Col. 0592D] eis, apparuit vir ille spurius ascendens, Goliath nomine Philisthaeus, de Geth, ex castris [h. ex acie] Philisthinorum: et loquente eo haec eadem verba, audivit David. Omnes autem Israelitae, cum vidissent virum, fugerunt a facie ejus, timentes eum [h. non habet, eum] valde. Et dixit unus quispiam de Israel: Num vidistis virum hunc qui ascendit? [Col. 0593A] ad exprobrandum enim Israeli ascendit. Virum ergo qui percusserit eum, ditabit rex divitiis magnis, et filiam suam dabit ei, et domum patris ejus faciet absque tributo in Israel [h. et domum patris ejus faciet liberam in Israel]. [T. XLVII.] Et ait David ad viros, qui stabant secum, dicens: Quid dabitur viro [h. Quid fiet viro], qui percusserit Philisthaeum hunc, et tulerit opprobrium de Israel? quis est enim hic Philisthaeus incircumcisus, qui exprobravit acies Dei viventis? Referebat autem ei populus eumdem sermonem, dicens: Haec dabuntur [h. haec fient] viro, qui percusserit eum. Quod cum audisset Eliab frater ejus major, loquente eo cum aliis, iratus est contra David, et ait: Quare venisti, et quare dereliquisti pauculas oves illas in deserto? ego novi [Col. 0593B] superbiam tuam, et nequitiam cordis tui, quia ut videres praelium, descendisti. Et dixit David: Quid feci? numquid non verbum est? Et declinavit paululum ab eo ad alium: dixitque eumdem sermonem. Et respondit ei populus verbum sicut et prius. Audita sunt autem verba, quae locutus est David, et annuntiata in conspectu Saul. Ad quem cum fuisset adductus, locutus est ei: Non concidat cor cujusquam in eo: ego [h. non habet, ego] servus tuus vadam, et pugnabo adversus Philisthaeum. Et ait Saul ad David: Non vales resistere Philisthaeo isti, nec pugnare adversus eum: quia puer es, hic autem vir bellator est ab adolescentia sua. Dixitque David ad Saul: Pascebat servus tuus patris sui gregem, et veniebat leo, vel ursus, tollebatque arietem de [Col. 0593C] medio gregis: et persequebar eos, et percutiebam, eruebamque de ore eorum, et illi consurgebant adversum me, et apprehendebam mentum eorum, et suffocabam, interficiebamque eos. Nam et leonem et ursum interfeci ego servus tuus [h. Interfecit servus tuus]: erit igitur et Philisthaeus hic incircumcisus, quasi unus ex eis: [a 1Kb] qui ausus est maledicere exercitui [h. exprobrare agminibus] Dei viventis. Et ait David: Dominus qui eruit me de manu leonis, et de manu ursi, ipse liberabit me de manu Philisthaei hujus. Dixit autem Saul ad David: Vade, et Dominus tecum sit. Et induit Saul David vestimentis suis, et imposuit galeam aeream super caput ejus, et vestivit eum lorica. Accinctus ergo David gladio ejus super vestem suam, coepit tentare [Col. 0593D] si armatus posset incedere, non enim habebat consuetudinem. Dixitque David ad Saul: Non possum sic incedere, quia nec usum habeo. Et deposuit ea, et tulit baculum suum, quem semper habebat in manibus, et elegit sibi quinque limpidissimos lapides de torrente, et misit eos in peram pastoralem, quam habebat secum, et fundam manu tulit, et processit adversum Philisthaeum. Ibat autem Philisthaeus incedens, et appropinquans adversum David, et armiger ejus ante eum. Cumque inspexisset Philisthaeus, [Col. 0594A] et vidisset David, despexit eum. Erat enim adolescens, rufus, et pulcher aspectu. Et dixit Philisthaeus ad David: Numquid ego canis sum, quod tu venis ad me cum baculo [h. cum baculis]? Et maledixit Philisthaeus David in diis suis: dixitque ad David: Veni ad me, et dabo carnes tuas volatilibus coeli et bestiis terrae [h. agri]. Dixit autem David ad Philisthaeum: Tu venis ad me cum gladio, et hasta, et clypeo: ego autem venio ad te in nomine Domini exercituum, Dei agminum Israel, quibus exprobrasti. Hodie [b 1Kb] dabit [h. tradet] te Dominus in manu mea, et percutiam te, et auferam caput tuum a te, et dabo cadavera castrorum Philisthim hodie volatilibus coeli, et bestiis terrae: ut sciat omnis terra, quia est Deus in Israel. Et noverit [Col. 0594B] universa ecclesia haec, quia non in gladio, nec in hasta salvat Dominus: ipsius est enim bellum, et tradet vos in manus nostras. Cum ergo surrexisset Philisthaeus, et veniret, et appropinquaret contra David, festinavit David, et cucurrit [Al. currit] ad pugnam ex adverso Philisthaei. Et misit manum suam in peram: tulitque unum lapidem, et funda jecit et [Vulg. add. circumducens] percussit Philisthaeum in fronte, et infixus est lapis in fronte ejus, et cecidit in faciem suam in [Ms. et Vulg. super] terram. Praevaluitque David adversus Philisthaeum in funda et in lapide: percussumque Philisthaeum interfecit. Cumque gladium non haberet in manu David, cucurrit, et stetit super Philisthaeum, et tulit gladium ejus, et eduxit eum de vagina sua, [Col. 0594C] et interfecit eum, praeciditque caput ejus. Videntes autem Philisthim, quod mortuus esset fortissimus [h. potens] eorum, fugerunt. Et consurgentes viri Israel et Juda vociferati sunt, et persecuti sunt Philisthaeos usque dum venirent in vallem, et usque ad portas Accron, cecideruntque vulnerati de Philisthim in via Sarim usque ad Geth, et usque Accaron. Et revertentes filii Israel postquam persecuti fuerant Philisthaeos, invaserunt castra eorum. Assumens autem David caput Philisthaei, attulit illud in Jerusalem: arma vero ejus posuit in tabernaculo suo. Eo autem tempore, quo viderat Saul David egredientem contra Philisthaeum, ait ad Abner principem militiae: De qua stirpe descendit hic [h. Cum autem videret Saul David egredientem contra Philisthaeum, [Col. 0594D] ait ad Abner principem militiae: cujus est hic] adolescens, Abner? dixitque Abner: Vivit anima tua, rex, si novi. Et ait rex: Interroga tu, cujus filius sit iste puer [h. adolescens]. Cumque regressus esset David, percusso Philisthaeo, tulit eum Abner, et introduxit coram Saul, caput Philisthaei habentem in manu. Et ait ad eum Saul: De qua progenie es [h. Cujus filius tu], o adolescens? Dixitque David: Filius servi tui Isai Bethleemitae ego sum [h. non habet].

[Col. 0595A] [T. XLVIII, Cap. XVIII.] Et factum est, cum complesset loqui ad Saul: anima Jonathan conligata est [Vulg. conglutinata] animae David, et dilexit eum Jonathan quasi animam suam. Tulitque eum Saul in die illa, et non concessit ei, ut reverteretur in domum patris sui. [T. XLIX.] Inierunt autem Jonathan et David foedus: diligebat enim eum quasi animam suam. Nam exspoliavit se Jonathan tunica, qua erat vestitus, et dedit eam David, et reliqua vestimenta sua, usque ad gladium et arcum suum, et usque ad balteum. Egrediebatur quoque David ad omnia quaecumque misisset eum Saul, et [h. non habet] prudenter se agebat: posuitque eum Saul super viros belli, et acceptus erat in oculis universi populi, maximeque in conspectu famulorum Saul [Col. 0595B] [h. universi populi, et in oculis servorum Saul]. Porro cum reverteretur percusso Philisthaeo, David, egressae sunt mulieres de universis urbibus Israel, cantantes, chorosque ducentes in occursum Saul regis, in tympanis laetitiae, et in sistris. Et praecinebant mulieres ludentes atque dicentes: Percussit Saul mille, et David decem millia. [T. L.] Iratus est autem Saul nimis, et displicuit in oculis ejus [a 1Kb] iste sermo: dixitque: Dederunt David decem millia, et mihi dederunt mille? quid ei superest, nisi solum regnum? Non rectis ergo oculis Saul aspiciebat David a die illa, et deinceps. Post diem autem alteram, invasit spiritus Dei malus Saul, et prophetabat in medio domus [h. Timedio domus] suae: David autem psallebat manu sua, sicut per singulos dies. [Col. 0595C] Tenebatque Saul lanceam, et misit eam, putans quod configere posset David cum pariete, et declinavit David a facie ejus secundo. Et timuit Saul David, eo quod esset Dominus cum eo, et a se recessisset. Amovit ergo eum Saul a se, et fecit eum tribunum super mille viros [h. non habet, viros], et egrediebatur et ingrediebatur in conspectu populi. In omnibus quoque viis suis David prudenter agebat, et Dominus erat cum eo. Vidit itaque Saul quod prudens esset nimis, et coepit cavere eum [h. Et timuit eum]. Omnis autem Israel et Juda diligebat David: ipse enim egrediebatur, et ingrediebatur ante eos. [T. LI.] Dixit autem Saul ad David: Ecce filia [b 1Kb] mea major Merob [h. Merab], ipsam dabo tibi uxorem: tantummodo esto vir [h. esto mihi] fortis, et praeliare bella Domini. [Col. 0595D] Saul autem reputabat, dicens: Non sit manus mea in eum, sed sit super illum manus Philisthinorum. Ait autem David ad Saul: Quis ego sum, aut [Col. 0596A] quae est vita mea, aut cognatio patris mei in Israel, ut fiam gener regis? [T. LII.] Factum est autem tempus, cum deberet dari Merob [h. Merab] filia Saul David, data est Adrieli Molathitae uxor. Dilexit autem Michol [h. Michal] filia Saul altera [h. non habet, altera] David. Et nuntiatum est Saul, et placuit ei. Dixitque [c 1Kb] Saul: Dabo eam illi, ut fiat ei in scandalum, et sit super eum manus Philisthinorum. Dixitque Saul ad David: In duabus rebus gener meus eris hodie. Et mandavit Saul servis suis: Loquimini ad David clam me, dicentes: Ecce places regi, et omnes servi ejus diligunt te. Nunc ergo esto gener regis. Et locuti sunt servi Saul in auribus David omnia [h. non habet] verba haec. Et ait David: Num parum vobis videtur, generum esse [Col. 0596B] regis? Ego autem sum vir pauper et tenuis. Et renuntiaverunt servi Saul, dicentes: Hujuscemodi verba locutus est David. Dixit autem Saul: Sic loquimini ad David: Non habet necesse rex sponsalia, nisi tantum centum praeputia Philisthinorum, ut fiat ultio de inimicis regis. Porro Saul cogitabat tradere David in manus [ms. in manibus] Philisthinorum. Cumque renuntiassent servi ejus David verba, quae dixerat [d 1Kb] Saul, placuit sermo in oculis David, ut fieret gener regis. Et post dies paucos surgens David [h. Et non erant dies completi. Surgens autem David], abiit cum viris, qui [e 1Kb] sub eo erant. Et percussis Philisthim ducentis viris, attulit praeputia eorum, et annumeravit ea regi, ut esset gener ejus. [T. LIII.] Dedit itaque Saul ei Michol [h. Michal] filiam suam uxorem. [Col. 0596C] Et vidit Saul, et intellexit quia Dominus esset [Ms. est] cum David. Michol autem filia Saul diligebat eum. Et Saul magis coepit timere David: factusque est Saul inimicus David cunctis diebus. Et [f 1Kb] egressi sunt principes Philisthinorum: a principio autem egressionis eorum, prudentius se gerebat David, quam omnes servi Saul, et celebre factum est nomen ejus nimis.

[T. LIV, Cap. XIX.] Locutus est autem Saul ad Jonathan filium suum, et ad omnes servos suos, ut occiderent David. Porro Jonathan filius Saul diligebat David valde. Et indicavit Jonathan David, dicens: Quaerit Saul pater meus occidere te: quapropter observa te, quaeso, mane, et manebis clam, et absconderis. Ego autem egrediens stabo juxta patrem [Col. 0596D] meum, in agro ubicumque fuerit [h. In agro ubi tu fueris], et ego loquar [g 1Kb] de te ad patrem meum, et quodcumque videro, nuntiabo tibi. Locutus est ergo [Col. 0597A] Jonathan de David bona ad Saul patrem suum: dixitque ad eum: Ne [a 1Kb] peccet rex in servum suum David, quia non peccavit tibi, et opera ejus bona sunt tibi valde. Et posuit animam suam in manu sua, et percussit Philisthaeum, et fecit Dominus salutem magnam universo Israeli: vidisti, et laetatus es. Quare ergo peccas in sanguine innoxio, interficiens David, qui est absque [Ms. extra] culpa [h. Interficiens David insontem]? Quod cum audisset Saul, placatus voce Jonathae, juravit: Vivit Dominus, quia non occidetur. Vocavit itaque Jonathan David, et indicavit ei omnia verba haec, et introduxit Jonathan David ad Saul, et fuit ante eum, sicut fuerat heri et nudiustertius. [T. LV.] Motum est autem rursus bellum, et egressus David, pugnavit [Col. 0597B] adversus Philisthim; percussitque eos plaga magna [b 1Kb] , et fugerunt a facie ejus. Et factus est Spiritus Domini malus in Saul. Sedebat autem in domo sua, et tenebat lanceam: porro David psallebat in manu sua. Nisusque est Saul configere lancea David in pariete, et declinavit David a facie Saul: lancea autem casso vulnere perlata est in parietem, et David fugit, et salvatus est nocte illa. [T. LVI.] Misit ergo Saul satellites suos in domum David, ut custodirent eum, [c 1Kb] et interficeretur mane. Quod cum annuntiasset David Michol uxor sua, dicens: Nisi salvaveris te nocte hac, eras morieris: deposuit eum per fenestram. Porro ille abiit et aufugit, atque salvatus est. Tulit autem Michol statuam, et posuit eam super lectum, et pellem pilosam [h. non habet, pilosam] caprarum [Col. 0597C] posuit ad caput ejus, et operuit eam vestimentis [d 1Kb] . Misit autem Saul apparitores, qui raperent David, et responsum est quod aegrotaret. Rursumque misit Saul nuntios, ut videret David, dicens: Afferte eum ad me in lecto, ut occidatur. Cumque venissent nuntii, inventum est simulacrum super lectum, et pellis caprarum ad caput ejus. Dixitque Saul ad Michol: Quare sic illusisti mihi, et dimisisti inimicum meum, ut fugeret? Et respondit Michol ad Saul: Quia ipse locutus est mihi: Dimitte me [h. Mitte], alioquin interficiam te. David autem fugiens, salvatus est, et venit ad Samuel in Ramatha, et nuntiavit ei omnia quae fecerat sibi Saul: et abierunt ipse et Samuel, et morati sunt in Najoth [Ms. Nachjoth]. Nuntiatum est autem Sauli a dicentibus: Ecce David in Najoth [Col. 0597D] in Rama. [T. LVII.] Misit ergo Saul lictores [h. Missos, hic, et supra, habet], ut raperent David: qui [h 1Kb] [Col. 0598A] cum vidissent cuneum prophetarum vaticinantium, et Samuel stantem super eos, factus est [e 1Kb] super nuntios Saul Spiritus Dei, et prophetare coeperunt etiam ipsi. Quod cum nuntiatum esset Sauli, misit et alios nuntios: prophetaverunt autem et illi. Et rursum Saul misit tertios nuntios, qui et ipsi prophetaverunt. Abiit autem etiam ipse in Ramatha, et venit usque ad cisternam magnam, quae est in Soccho, et interrogavit, dicens: In quo loco sunt Samuel et David? Dictumque est ei: Ecce in Najoth sunt in Rama. Et abiit in Najoth in Rama, et factus est etiam super eum Spiritus Dei, et ambulabat ingrediens, et prophetabat usque dum veniret in Najoth in Rama. Et exspoliavit se etiam ipse vestimentis suis, et prophetavit cum caeteris [h. non habet, cum caeteris] coram [Col. 0598B] Samuele, [f 1Kb] et cecidit nudus tota die illa et nocte. Unde et exivit proverbium: Num et Saul inter prophetas?

[Cap. XX.] Fugit autem David de Najoth, quae erat in Rama, veniensque locutus est coram Jonatham: Quid feci? quae est iniquitas mea, et quod peccatum meum in patrem tuum, quia quaerit animam meam? Qui dixit ei: Absit, non morieris: neque enim faciet pater meus quidquam grande vel parvum, nisi prius indicaverit mihi [h. Nisi revelaverit aurem meam]: hunc ergo celavit [g 1Kb] me pater meus sermonem tantummodo? nequaquam erit istud. Et juravit rursum David. Et ille [h. non habet, ille] ait: Scit profecto pater tuus quia inveni gratiam in conspectu tuo [h. In oculis tuis], et dicet: [Col. 0598C] Nesciat hoc Jonathan, ne forte tristetur. Quinimmo vivit Dominus, et vivit anima tua, quia uno tantum (ut ita dicam) gradu, ego morsque dividimur. Et ait Jonathan ad David: Quodcumque dixerit mihi anima tua, faciam tibi. Dixit autem David ad Jonathan: Ecce Kalendae sunt crastino, et ego ex more sedere soleo juxta regem ad vescendum: dimitte ergo me, ut abscondar in agro usque ad vesperam diei tertiae. Si requisierit [Vulg. addunt respiciens] me pater tuus, respondebis ei: Rogavit me David, ut iret celeriter in Beth-Leem civitatem suam, quia victimae solemnes ibi sunt universis contribulibus ejus. Si dixerit, Bene: pax erit servo tuo. Si autem fuerit iratus, scito quia completa est malitia ejus. Fac ergo misericordiam in servum tuum: quia foedus Domini [Col. 0598D] me famulum tuum tecum inire fecisti. Si autem est in me aliqua [h. non habet, aliqua] iniquitas, [Col. 0599A] tu me interfice, et ad patrem tuum ne introducas me. Et ait Jonathan: Absit hoc a te: neque enim fieri potest, ut si certe cognovero completam patris mei esse malitiam contra te, non annuntiem tibi. Responditque David ad Jonathan: Quis nuntiabit mihi, si quid forte responderit tibi pater tuus dure [Vulg. addunt de me]? Et ait Jonathan ad David: Veni, egrediamur in agrum [Vulg. addunt foras]. Cumque exissent ambo in agrum, ait Jonathan ad David: Domine Deus Israel, si investigavero sententiam patris mei crastino vel perindie: et aliquid boni fuerit super David, et non statim misero ad te, et notum tibi fecero, haec faciat Dominus in Jonathan, et haec addat. Si autem perseveraverit patris mei malitia [a 1Kb] adversum te, revelabo aurem tuam, et dimittam te, [Col. 0599B] ut vadas in pace, et sit Dominus tecum, sicut fuit cum patre meo. Et si vixero, facies mihi misericordiam Domini: si vero mortuus fuero, non auferes misericordiam tuam a domo mea usque in sempiternum, quando eradicaverit Dominus inimicos David, unumquemque de terra. [b 1Kb] Pepigit ergo foedus Jonathan cum domo David: et requisivit Dominus de manu inimicorum David. Et addidit Jonathan dejerare David, eo quod diligeret illum: sicut animam enim suam, ita diligebat eum. Dixitque ad eum Jonathan: Cras Kalendae sunt, et requireris: requiretur enim sessio tua usque perindie. Descendes ergo festinus, et venies in locum, ubi celandus es in die, qua operari licet, et sedebis juxta lapidem, cui est nomen [h. non habet, cui est [Col. 0599C] nomen] Ezel. Et ego tres sagittas mittam juxta eum, et jaciam quasi exercens me ad signum. Mittam quoque et puerum, dicens ei: Vade, et affer mihi sagittas. Si dixero puero: Ecce sagittae intra te sunt, tolle eas: tu veni ad me, quia pax tibi est, et nihil est mali, vivit Dominus. Si autem sic locutus fuero puero: Ecce sagittae ultra te sunt: vade [Vulg. addunt in pace], quia dimisit [h. misit] te Dominus. De verbo autem quod locuti sumus ego et tu, sit Dominus inter me et te usque in sempiternum. Absconditus est ergo David in agro, et venerunt Kalendae, et sedit rex ad comedendum panem. Cumque sedisset rex super cathedram suam (secundum consuetudinem) quae erat juxta parietem, surrexit Jonathan, et sedit Abner ex latere Saul, vacuusque apparuit [Col. 0599D] locus David. Et non est locutus quidquam Saul in die illa: cogitabat enim quod forte evenisset ei, ut non esset mundus, nec purificatus. Cumque illuxisset dies secunda post Kalendas [h. diem Kalendarum], rursum vacuus apparuit locus David. [Col. 0600A] Dixitque Saul ad Jonathan filium suum: Cur non venit filius Isai, nec heri, nec hodie, ad vescendum? Et respondit Jonathan Sauli: Rogavit me obnixe, ut iret in Beth-Leem, et ait: Dimitte me, quoniam sacrificium solemne est in civitate [h. familia est in civitate], unus de fratribus meis accersivit me nunc: ergo, si inveni gratiam in oculis tuis, vadam cito, et videbo fratres meos. Ob hanc causam non venit ad mensam regis. [T. LVIII]. Iratus autem Saul adversus Jonathan, dixit ei: Fili [Ms. filius] mulieris virum rapientis ultro, numquid ignoro quia diligis filium Isai, in confusionem tuam, et in confusionem ignominiosae matris tuae? Omnibus enim diebus, quibus filius Isai vixerit super terram, non stabilieris tu, neque regnum tuum. Itaque jam nunc mitte, et [Col. 0600B] adduc [h. cape] eum ad me: quia filius mortis est. Respondens autem Jonathan Sauli patri suo, ait: Quare morietur? quid fecit? Et arripuit Saul lanceam, ut percuteret eum. Et intellexit Jonathan quod definitum esset patri suo, ut interficeret David. Surrexit ergo Jonathan a mensa in ira furoris, et non comedit in die Kalendarum secunda panem. Contristatus est enim super David, eo quod confudisset eum pater suus. [T. LIX.] Cumque illuxisset mane, venit Jonathan in agrum juxta placitum David, et puer parvulus cum eo, et ait ad puerum suum: Vade, et affer mihi sagittas, quas ego jacio. Cumque puer currisset, jecit aliam sagittam trans puerum. Venit itaque puer ad locum jaculi, quod miserat Jonathan: et clamavit Jonathan post tergum [Col. 0600C] pueri, et ait: Ecce ibi est sagitta porro ultra te. Clamavitque (Vulg. add. iterum) Jonathan post tergum pueri, [c 1Kb] dicens: Festina velociter, ne steteris. Collegit autem puer Jonathae sagittas, et attulit ad dominum suum: et quid ageretur, penitus ignorabat: tantummodo enim Jonathan et David rem noverant. Dedit igitur Jonathan arma sua puero, et dixit ei: Vade, defer in civitatem. Cum abisset puer, surrexit David de loco, qui vergebat ad austrum, et cadens pronus in terram, adoravit tertio: et osculantes se (Ms. tacet se) alterutrum, fleverunt pariter, David autem amplius. Dixit autem Jonathan ad David: Vade in pace: quaecumque juravimus ambo in nomine Domini, dicentes: Dominus sit inter me et te, et inter semen meum et semen tuum usque in sempiternum. [Col. 0600D] Et surrexit, et abiit; sed et Jonathan ingressus est civitatem.

(T. LX, Cap. XXI). Venit autem David in Nobe ad Achimelech sacerdotem: et obstupuit Achimelech, eo quod venisset, [d 2Kb] et surrexit obviam David, et [Col. 0601A] dixit ei: Quare tu solus, et nullus est tecum? Et ait David ad Achimelech sacerdotem: Rex praecepit mihi sermonem, et dixit: Nemo sciat rem, propter quam a me missus es (Vulg. add. a me), cujusmodi praecepta tibi [Ms. tacet tibi] dederim: nam et pueris condixi in illum et illum locum. Nunc igitur si quid habes ad manum, vel quinque panes, da mihi, aut quidquid inveneris. Et respondens sacerdos David, ait: Non habeo panes laicos ad manum, sed tantum panem sanctum: si mundi sunt pueri, maxime a mulieribus (Ms. muliere)? Et respondit David sacerdoti, et dixit ei: Equidem si de mulieribus agitur, continuimus nos ab heri et nudiustertius, quando egrediebamur, et fuerunt vasa puerorum sancta. Porro via haec polluta est (h. via laica est), sed et [Col. 0601B] ipsa hodie sanctificabitur in vasis. Dedit ergo ei sacerdos sanctificatum panem. Neque enim (h. Dedit ergo ei sacerdos sanctitatem. Neque enim) erat ibi panis, nisi tantum panes propositionis, qui sublati fuerant a facie Domini), ut ponerentur panes calidi. Erat autem ibi quidam (Ms. tacet quidam) vir de servis Saul, in die illa, intus in tabernaculo Domini (obligatus in conspectu Domini: et nomen ejus Doeg Idumaeus, potentissimus pastorum Saul. Dixit autem David ad Achimelech: Si habes hic ad manum hastam, aut gladium? quia gladium meum et arma mea non tuli mecum, sermo enim regis urgebat. Et dixit sacerdos: [a 1Kb] Ecce gladius Goliat Philisthaei, quem percussisti in valle Terebinthi, est involutus pallio post ephod: si istum vis tollere, tolle. Neque enim est hic [Col. 0601C] alius absque eo. Et ait David: Non est huic alter similis, da mihi eum. Surrexit itaque David, et fugit in die illa a facie Saul, et venit ad Achis regem Geth: dixeruntque [b 1Kb] ei servi Achis: Numquid non iste est David rex terrae? nonne huic cantabant per choros, dicentes: Percussit Saul mille, et David decem millia? [T. LXI.] Posuit autem David sermones istos in corde suo, et extimuit valde a facie Achis regis Geth. Et immutavit os suum coram eis, et collabebatur inter manus eorum, et impingebat in ostia portae, defluebantque salivae ejus in barbam. Et ait Achis ad servos suos: Vidistis hominem insanum: quare adduxistis eum ad me? An desunt nobis furiosi, quod introduxistis istum, ut fureret, me praesente? hiccine ingredietur domum meam?

[Col. 0601D] [T. LXII, Cap. XXII]. Abiit ergo inde David, et fugit (h. evasit) in speluncam Odollam (h. Adullam). Quod cum audissent fratres ejus, et omnis domus patris ejus, descenderunt ad eum illuc. Et convenerunt ad eum omnes, qui erant in angustia constituti, et oppressi aere alieno, et amaro animo, et factus est [Col. 0602A] eorum princeps, fueruntque cum eo quasi quadringenti viri. Et profectus est David inde in Maspha, quae est (h. non habet) Moab, et dixit ad regem Moab: Maneat, oro, pater meus et mater mea vobiscum, donec sciam quid faciat mihi Deus. Et reliquit eos ante faciem regis Moab: manseruntque apud eum cunctis diebus, quibus David fuit in praesidio. Dixitque Gad propheta ad David: Noli manere in praesidio, proficiscere, et vade in terram Juda. Et profectus David venit in saltum Hareth. Et audivit Saul quod apparuisset David, et viri qui erant cum eo. Saul autem cum maneret in Gabaa, et esset in nemore, quod est in Rama, hastam manu tenens, cunctique [c 1Kb] servi ejus circumstarent eum, ait ad servos suos, qui assistebant ei: Audite (Vulg. add. nunc), [Col. 0602B] filii Jemini: numquid omnibus vobis dabit filius Isai agros et vineas, et universos vos faciet tribunos, et centuriones, quoniam conjurastis omnes adversum me, et non est qui mihi renuntiet, maxime cum et filius meus foedus [d 1Kb] inierit cum filio Isai? Non est qui vicem meam doleat ex vobis, nec qui annuntiet mihi: eo quod suscitaverit filius meus servum meum adversum me, insidiantem mihi usque hodie (h. sicut hodie). Respondens autem Doeg Idumaeus, qui assistebat, et erat primus inter servos Saul (h. qui assistebat cum servis Saul): Vidi, inquit, filium Isai in Nobe, apud Achimelech filium Ahitob (Vulg. add. sacerdotem). Qui consuluit pro eo Dominum, et cibaria dedit ei: sed et gladium Goliath Philisthaei dedit illi. Misit ergo rex ad accersendum Achimelech [Col. 0602C] filium Ahitob sacerdotem, et omnem domum patris ejus, sacerdotum, qui erant in Nobe, qui venerunt universi ad regem. Et ait Saul (Vulg. add. ad Achimelech]: Audi, fili Ahitob. Qui respondit: Praesto sum, domine. Dixitque ad eum Saul: Quare conjurastis (h. rebellastis) adversum me, tu et filius Isai, et dedisti ei panes et gladium, et consuluisti pro eo Deum, ut consurgeret adversum me, insidiator usque hodie (h. insidiator sicut hodie) permanens? Respondensque Achimelech regi, ait: Et quis in omnibus servis tuis, sicut David fidelis, et gener regis, et pergens ad imperium tuum, et gloriosus in domo tua? Num hodie coepi consulere pro eo Deum? absit hoc a me, ne suspicetur rex adversus servum suum rem hujuscemodi, in universa domo patris mei: non [Col. 0602D] enim scivit servus tuus quidquam super hoc negotio, vel modicum vel grande. Dixitque rex: Morte morieris, Achimelech, tu, et omnis domus patris tui. Et ait rex emissariis, qui circumstabant eum: Convertimini, et interficite sacerdotes Domini: nam manus eorum cum David est: scientes quod fugisset, [Col. 0603A] non indicaverunt mihi. Noluerunt autem servi regis extendere manum suam in sacerdotes Domini. Et ait rex Doeg: Convertere tu, et irrue in sacerdotes. [T. LXIII.] Conversusque Doeg [a 1Kb] Idumaeus, irruit in sacerdotes, et trucidavit in die illa octogintaquinque viros vestitos [b 1Kb] ephod lineo [h. portantes ephod lineum]. Nobe autem civitatem sacerdotum percussit in ore gladii, viros et mulieres, parvulos et lactentes, bovem et asinum, et ovem in ore gladii. Evadens autem unus filius Achimelech, filii Ahitob, cujus nomen erat Abiathar, fugit ad David, et annuntiavit ei quod occidisset Saul sacerdotes Domini. Et ait David ad Abiathar: Sciebam in die illa, cum ibi esset Doeg Idumaeus, quod proculdubio annuntiaret Sauli: ego sum reus omnium animarum domus [c 1Kb] patris tui. [Col. 0603B] Mane mecum, ne timeas: si quis quaesierit animam meam, quaeret et animam tuam, mecumque servaberis.

[T. LXIV, Cap. XXIII.] Et nuntiaverunt David, dicentes: Ecce Philisthim oppugnant Ceila, et diripiunt areas. Consuluit igitur David Dominum, dicens: Num vadam, et percutiam Philisthaeos istos? Et ait Dominus ad David: Vade, et percuties Philisthaeos, et salvabis Ceila. Et dixerunt viri, qui erant cum David, ad eum: Ecce nos hic in Judaea consistentes timemus: quanto magis si ierimus in Ceila adversum agmina Philistinorum! Rursum ergo David consuluit Dominum. Qui respondens, ait ei: Surge, et vade [h. descende] in Ceila: ego enim tradam Philisthaeos in manu tua. Et abiit David, et viri ejus, in Ceila, et pugnavit adversum Philisthaeos, et abegit jumenta [Col. 0603C] eorum, et percussit eos plaga magna: et salvavit David habitatores Ceilae. Porro eo tempore, quo fugiebat Abiathar filius Achimelech ad David in Ceila, ephod secum habens descenderat. Nuntiatum est autem Sauli, quod venisset David in Ceila: et ait Saul: Tradidit eum Deus in manus meas; conclususque est introgressus urbem, in qua portae et serae. Et praecepit Saul omni populo, ut ad pugnam descenderent in Ceila: et obsiderent David, et viros ejus. [T. LXV.] Quod cum rescisset David, quia praepararet ei Saul clam malum, dixit ad Abiathar sacerdotem: Applica ephod. Et ait David: Domine Deus Israel, audivit famam servus tuus, quod disponat Saul venire in Ceilam, ut evertat urbem propter me: si tradent me viri Ceilae in manus ejus? et si descendet [Col. 0603D] Saul, sicut audivit servus tuus? Domine Deus Israel, indica servo tuo. Et ait Dominus: Descendet. Dixitque David: Si tradent me viri Ceilae, et viros qui sunt mecum, in manus Saul? Et dixit Dominus: Tradent. Surrexit ergo David et viri ejus quasi sexcenti, et egressi de Ceila, huc atque illuc vagabantur incerti: [Col. 0604A] nuntiatumque est Sauli, quod fugisset David de Ceila [Vulg. add. et salvatus esset]: quam ob rem dissimulavit exire. Morabatur autem David in deserto in locis firmissimis, mansitque in monte solitudinis Ziph [Vulg. add. in monte opaco]: quaerebat tamen eum Saul cunctis diebus, et non tradidit eum Deus in manus ejus. Et vidit David quod egressus esset Saul, ut quaereret animam ejus. Porro David erat in deserto Ziph in silva. Et surrexit Jonathan filius Saul, et abiit ad David in silvam, et confortavit manus ejus in Deo: dixitque ei: Ne timeas: neque enim inveniet te manus Saul patris mei, et tu regnabis super Israel, et ego ero tibi secundus: sed et Saul pater meus scit hoc. Percussit igitur uterque foedus coram Domino: mansitque David in silva: Jonathan autem [Col. 0604B] reversus est in [d 1Kb] domum [h. viam] suam. Ascenderunt autem Ziphaei ad Saul in Gabaa, dicentes: [T. LXVI.] Nonne ecce David latitat apud nos in locis tutissimis silvae, in colle Achilae, quae est ad dexteram deserti? Nunc ergo, sicut desideravit anima tua [h. anima tua, o Rex] ut descenderes, descende: nostrum autem erit, ut tradamus eum in manus [Ms. manu] regis. Dixitque Saul: Benedicti vos a Domino, quia doluistis vicem meam [h. pepercistis super me]. Abite, et oro, [Ms. ergo] et diligentius praeparate, et curiosius agite, et considerate locum ubi sit pes ejus, vel quis viderit eum ibi: recogitat enim de me, quod callide insidier ei. Considerate, et videte omnia latibula ejus, in quibus absconditur, et revertimini ad me, ad rem certam, ut vadam vobiscum. Quod si [Col. 0604C] etiam in terram se abstruserit, perscrutabor eum in cunctis millibus Juda. At illi surgentes abierunt in Ziph ante Saul: David autem et viri ejus erant in deserto Maon, in campestribus, ad dexteram Jesimuth [Al. Jesimon]. Ivit ergo Saul et socii ejus ad quaerendum eum, et nuntiatum est David, statimque descendit ad petram, et versabatur in deserto Maon. Quod cum audisset Saul, persecutus est David in deserto Maon, et ibat Saul ad latus montis ex parte una: David autem et viri ejus erant in latere montis ex parte altera: porro David desperabat se posse evadere a facie Saul: itaque Saul et viri ejus, in modum coronae cingebant David et viros ejus, ut caperent eos. Et nuntius venit ad Saul, dicens: Festina, et veni, quoniam infuderunt se Philisthim super [Col. 0604D] terram. Reversus est ergo Saul desistens persequi David, et perrexit in occursum Philisthinorum. Propter hoc vocaverunt locum illum, petram dividentem.

[Cap. XXIV.] Ascendit autem David inde, et habitavit in locis tutissimis En-Gaddi. Cumque reversus esset Saul, postquam persecutus est Philisthaeos, [Col. 0605A] nuntiaverunt ei, dicentes: Ecce David in deserto est En-Gaddi. Assumens ergo Saul tria millia electorum virorum ex omni Israel, perrexit ad investigandum David et viros ejus, etiam super abruptissimas petras, quae solis ibicibus perviae sunt. Et venit ad caulas [Ms. add. quoque] ovium, quae se offerebant vianti. [T. LXVII.] Eratque ibi spelunca quam ingressus est Saul, ut purgaret ventrem [h. ad tegendum pedes suos]: porro David et viri ejus in interiore parte speluncae latebant. Et dixerunt servi David ad eum: Ecce dies, de qua locutus est Dominus ad te: Ego tradam tibi inimicum tuum [h. inimicum tuum in manu tua], ut facias ei sicut placuerit in oculis tuis. Surrexit ergo David, et praecidit oram chlamydis Saul silenter. Post haec percussit cor suum David, [Col. 0605B] eo quod abscidisset oram chlamydis Saul. Dixitque ad viros suos: Propitius mihi sit Dominus [h. Absit a me a Domino], ne faciam hanc rem domino meo, christo Domini, ut mittam manum in eum, quoniam christus Domini est. [T. LXVIII.] Et confregit David viros suos, sermonibus, et non permisit eos, ut consurgerent in Saul. Porro Saul exsurgens de spelunca, pergebat coepto itinere. Surrexit autem et David post eum, et egressus de spelunca, clamavit post tergum Saul, dicens: Domine mi rex: Et respexit Saul post se, et inclinans se David pronus in terram, adoravit, dixitque ad Saul: Quare audis verba hominum loquentium, David quaerit malum adversum te? Ecce hodie viderunt oculi tui, quod tradiderit te Dominus in manu mea in spelunca, et cogitavi, ut [Col. 0605C] occiderem te, sed pepercit tibi oculus meus [h. non habet]; dixi enim: Non extendam manum meam in dominum meum, quia christus Domini est. Quin potius, pater mi, vide et cognosce oram chlamydis tuae in manu mea, quoniam cum praescinderem summitatem chlamydis tuae, nolui extendere manum meam in te [h. nolui interficere te]: animadverte et vide quoniam non est in manu mea malum, neque iniquitas, neque peccavi in te: tu autem insidiaris animae meae, ut auferas eam. Judicet Dominus inter me et te, et ulciscatur me Dominus ex te: manus autem mea non sit in te. Sicut et in proverbio antiquo dicitur: Ab impiis egredietur impietas: manus ergo mea non sit in te. Quem sequeris [Vulg. persequeris], rex Israel? quem persequeris? canem mortuum sequeris, [Col. 0605D] et pulicem unum. Sit Dominus judex, et judicet inter me et te: et videat, et judicet causam meam, et eruat me de manu tua. Cum autem complesset David loquens sermones hujuscemodi ad Saul, dixit Saul: Numquid haec vox tua est, fili mi David? Et levavit Saul vocem suam, et flevit: dixitque ad David: [T. LXIX.] Justior tu es quam ego: tu enim tribuisti mihi bona: ego autem reddidi tibi mala. Et [Col. 0606A] tu indicasti hodie quae feceris mihi bona: quomodo tradiderit me Dominus in manum tuam, et non occideris me. Quis enim cum invenerit inimicum suum, dimittet eum in via bona? Sed Dominus reddat tibi vicissitudinem hanc, pro eo quod hodie operatus es in me. Et nunc quia scio quod certissime regnaturus sis: et habiturus in manu tua regnum Israel, jura mihi in Domino, ne deleas semen meum post me, neque auferas nomen meum de domo patris mei. Et juravit David Sauli. Abiit ergo Saul in domum suam, et David et viri ejus ascenderunt ad tutiora loca.

[Cap. XXV.] Mortuus est autem Samuel, et congregatus est universus Israel, et planxerunt eum, et sepelierunt eum in domo sua in Rama [Vulg. Ramatha]. Consurgensque David descendit in desertum [Col. 0606B] Pharan. [T. LXX.] Erat autem vir quispiam in solitudine [h. in Maon habet, non in solitudine] Maon, et possessio ejus in Charmelo, et homo ille magnus nimis: erantque ei oves tria millia, et mille caprae, et accidit, ut tonderetur grex ejus in Charmelo. Nomen autem viri illius Nabal, et nomen uxoris ejus Abigail. Eratque mulier illa prudentissima et speciosa: porro vir ejus durus, et pessimus et malitiosus: erat autem degenere Chaleb. Cum ergo audisset David in deserto, quod tonderet Nabal gregem suum, misit decem juvenes [h. pueros], et dixit eis: Ascendite in Charmelum, et venietis ad Nabal, et salutabitis eum ex nomine meo pacifice: Et dicetis [a 1Kb] sic: Fratribus meis [h. Et dicetis sic, Fratres mei], et tibi pax, et domui tuae pax, et omnibus, quaecumque [Col. 0606C] habes, sit pax. Audivi quod tonderent pastores tui [h. tondentes tui, nunc pastores qui fuerunt tibi], qui [b 1Kb] erant nobiscum in deserto [h. non habet]: numquam eis molesti fuimus, nec aliquando defuit illis quidquam de grege, omni tempore quo fuerunt nobiscum in Charmelo. Interroga pueros tuos, et indicabunt tibi. Nunc ergo inveniant pueri [Vulg. add. tui] gratiam in oculis tuis: in die enim bona venimus. Quodcumque invenerit manus tua, da servis tuis, et filio tuo David. [T. LXXI.] Cumque venissent pueri David, locuti suntad Nabal omnia verba haec ex nomine David, et siluerunt. Respondens autem Nabal pueris David, ait: Quis est David? et quis est filius Isai? hodie increverunt servi, qui fugiunt dominos suos. Tollam ergo panes meos, et aquas meas, et carnes pecorum, [Col. 0606D] quae occidi, tonsoribus meis, et dabo viris quos nescio unde sint? Regressi sunt itaque pueri David per viam suam, et reversi venerunt, et nuntiaverunt ei omnia verba [h. verba haec] quae dixerat. Tunc David ait viris suis: Accingatur unusquisque gladio suo. [c 4Kb] Et accincti sunt singuli gladio suo, accinctusque est et David ense suo: et secuti sunt David quasi [Vulg. tacet quasi] quadringenti [Col. 0607A] viri: porro ducenti remanserunt ad sarcinas. Abigail autem uxori Nabal nuntiavit unus de pueris, dicens: Ecce misit David nuntios de deserto, ut benedicerent domino nostro [Ms. vestro]; et aversatus est eos. Homines isti, boni satis fuerunt nobis, et non molesti: nec quidquam aliquando periit omni tempore, quo sumus conversati cum eis in deserto: pro muro erant nobis tam in nocte quam in die, omnibus diebus quibus pavimus apud eos greges. Quam ob rem considera, et [a 1Kb] recogita quid facias: quoniam completa est malitia adversus virum tuum, et adversus domum tuam [h. adversus dominum nostrum et adversus omnem domum suam], et ipse filius est Belial, ita ut nemo ei possit loqui. Festinavit igitur Abigail, et tulit ducentos panes, et [Col. 0607B] duos utres vini, et quinque arietes coctos, et quinque sata polentae, et centum ligaturas uvae passae [h. Et centum uvas passas], et ducentas massas caricarum, et imposuit super asinos: dixitque pueris suis: Praecedite me: ecce ego post tergum sequar vos: viro autem suo Nabal non indicavit. Cum ergo ascendisset asinum, et descenderet [Ms. descendisset] ad radices montis, David et viri ejus descendebant in occursum ejus; quibus et illa occurrit. Et ait David: Vere frustra servavi omnia, quae hujus erant, in deserto, et non periit quidquam de cunctis quae ad eum pertinebant, et reddidit mihi malum pro bono. Haec faciat Deus inimicis David; et haec addat, si reliquero de omnibus quae ad eum pertinent usque [b 2Kb] mane, mingentem ad parietem. Cum autem vidisset Abigail [Col. 0607C] David, festinavit, et descendit de asino, et procidit coram David super faciem suam, et adoravit super terram, et cecidit ad pedes ejus, et dixit: In me sit [h. est], domine mi, haec iniquitas: loquatur, obsecro, ancilla tua in auribus tuis; et audi verba famulae tuae. Ne ponat, oro, dominus meus rex [h. non habet] cor suum super virum istum iniquissimum Nabal [h. super virum istum Belial Nabal]: quia secundum nomen suum stultus est, et est stultitia cum eo [h. quia secundum nomen suum ita est. Nabal nomen ejus est, et stultitia cum eo]: ego autem ancilla tua non vidi pueros tuos [h. non habet tuos], [c 1Kb] domine mi, quos misisti. Nunc ergo, domine mi, vivit Dominus, et vivit anima tua, qui prohibuit te ne venires in sanguine, et salvavit manum [Col. 0607D] tuam tibi; et nunc fiant sicut Nabal inimici tui, et qui quaerunt domino meo malum. Quapropter suscipe benedictionem hanc, quam attulit ancilla tua [Col. 0608A] tibi domino meo; et da pueris qui sequuntur te dominum meum. Aufer [h. Obliviscere] iniquitatem famulae tuae: faciens enim faciet Dominus tibi domino meo domum fidelem, quia praelia Domini, domine mi, tu praeliaris: malitia ergo non inveniatur in te omnibus diebus vitae tuae. Si enim surrexit [Ms. surrexerit] aliquando homo persequens te, et quaerens animam tuam, erit anima domini mei custodita, quasi [h. non habet] in fasciculo viventium, apud Dominum Deum tuum: porro anima inimicorum tuorum rotabitur, quasi in impetu et circulo fundae. Cum ergo fecerit Dominus tibi domino meo omnia, quae locutus est bona de te, et constituerit te ducem super Israel, non erit tibi hoc in singultum, et in scrupulum cordis domino meo, quod effuderis sanguinem innoxium, [Col. 0608B] aut ipse te ultus fueris; et cum benefecerit Dominus domino meo, recordaberis ancillae tuae. Et ait David ad Abigail: Benedictus Dominus Deus Israel, qui misit te hodie in occursum meum, et benedictum eloquium tuum, et benedicta tu, quae prohibuisti me hodie, ne irem ad sanguinem, et ulciscerer e manu mea. Alioquin vivit Dominus Deus Israel, qui prohibuit me [d 1Kb] ne malum facerem tibi: nisi cito venisses in occursum mihi, non remansisset Nabal usque ad lucem matutinam, mingens ad parietem. Suscepit ergo David de manu ejus omnia [h. non habet, omnia] quae attulerat ei, dixitque ei: Vade [e 1Kb] pacifice in domum tuam, ecce audivi vocem tuam, et honoravi [h. assumpsi] faciem tuam. Venit autem Abigail ad Nabal; et ecce erat ei convivium in domo ejus, quasi [Col. 0608C] convivium regis, et cor Nabal jucundum: erat enim ebrius nimis; et non indicavit ei verbum pusillum aut grande usque in mane. Diluculo autem cum digessisset vinum Nabal, indicavit ei uxor sua verba haec, et emortuum est cor ejus intrinsecus, et factus est quasi lapis. [T. LXXII.] Cumque pertransissent decem dies, percussit Dominus Nabal, et mortuus est. Quod cum audisset David mortuum Nabal, ait: Benedictus Dominus, qui judicavit causam opprobrii mei de manu Nabal, et servum suum custodivit a malo, et malitiam Nabal reddidit Dominus in caput ejus. [T. LXXIII.] Misit ergo David, et locutus est ad Abigail, ut sumeret eam sibi in uxorem. Et venerunt pueri David ad Abigail in Charmelum, et locuti sunt ad eam, dicentes: David misit nos ad te, ut [Col. 0608D] accipiat te sibi in uxorem. Quae consurgens adoravit prona in terram, et ait: Ecce famula tua sit in ancillam ut [Ms. et] lavet pedes servorum domini [Col. 0609A] mei. Et festinavit, et surrexit Abigail, et ascendit super asinum, et quinque puellae ierunt cum ea, pedissequae ejus, et secuta est nuntios David; et facta est illi uxor. Sed et Ahinoem accepit David de Jezrael; et fuit utraque uxor ejus. [T. LXXIV.] Saul autem dedit Michol [h. Michal] filiam suam, uxorem David, Phalti filio Lais, qui erat de Gallim.

[Cap. XXVI.] Et venerunt Ziphaei ad Saul in [Ms. de] Gabaa, dicentes: Ecce David [h. Num. David] absconditus est in colle Achilae, quae est ex adverso solitudinis. Et surrexit Saul, et descendit in desertum Ziph, et cum eo tria millia virorum de electis Israel, ut quaereret David in deserto Ziph. Et castrametatus est Saul in Gabaa Achilae, quae erat ex adverso solitudinis in via: David autem habitabat in deserto. [Col. 0609B] [T. LXXV.] Videns autem quod venisset Saul post se in desertum, misit exploratores, et didicit quod venisset [Vulg. add. illuc] certissime. Et surrexit David [Vulg. add. clam], et venit ad locum ubi erat Saul [h. ubi castrametatus erat Saul]: cum vidisset locum, in quo dormiebat Saul, et Abner filius Ner, princeps militiae ejus, Saulem dormientem in tentorio, et reliquum vulgus per circuitum ejus, ait David ad Achimelech Getthaeum [Ms. Caetheum], et Abisai filium Sarviae, fratrem Joab, dicens: Quis descendet mecum ad Saul in castra? Dixitque Abisai: Ego descendam tecum. Venerunt ergo David et Abisai ad populum nocte, et invenerunt Saul jacentem et dormientem in tentorio; et hastam fixam in terra ad caput ejus: Abner autem et populum dormientes in [Col. 0609C] circuitu ejus [h. Et ecce Saul jacebat et dormiebat in tentorio; et hasta fixa in terra ad caput ejus, Abner autem et populus dormiebant in circuitu ejus]. Dixitque Abisai ad David: Conclusit Deus hodie inimicum tuum in manus tuas: nunc ergo perfodiam cum lancea in terra semel, et secundo opus non erit. Et dixit David ad Abisai: Ne interficias eum: quis enim extendit manum suam in christum Domini, et innocens erit [h. fuit]? Et dixit David: Vivit Dominus, quia nisi Dominus percusserit eum, aut dies ejus venerit, ut moriatur, aut in praelium descendens perierit: propitius mihi sit Dominus [h. absit a me a Domino] ne extendam manum meam in christum Domini. Nunc igitur tolle hastam, quae est ad caput ejus, et scyphum aquae, et abeamus. Tulit ergo David [Col. 0609D] hastam, et scyphum aquae, qui [Ms. quae] erat ad caput Saul, et abierunt; et non erat quisquam, qui videret et intelligeret, et evigilaret, sed omnes dormiebant, quia sopor Domini irruerat super eos. Cumque transisset David ex adverso, et stetisset in vertice montis de longe, et esset grande intervallum [h. grandis locus] inter eos: clamavit David ad populum, et ad Abner filium Ner, dicens: Nonne respondebis, Abner? Et respondens Abner, ait: Quis es tu, qui clamas [h. qui clamas ad regem], et inquietas [Col. 0610A] regem? Et ait David ad Abner: Numquid non vir tu es? et quis alius similis tui in Israel? quare ergo non custodisti dominum tuum regem? ingressus est enim unus de turba, ut interficeret regem dominum tuum. Non est bonum hoc, quod fecisti: vivit Dominus, quoniam filii mortis estis vos, qui non custoditis dominum vestrum, christum Domini. Nunc ergo vide ubi sit hasta regis, et ubi scyphus aquae, qui erat ad caput ejus. [T. LXXVI.] Cognovit autem Saul vocem David, et dixit: Num vox tua est haec, fili mi David? et [a 1Kb] dixit David: Vox mea, domine mi rex. Et ait: Quam ob causam dominus meus persequitur servum suum? Quid feci? aut quod est in manu mea malum? Nunc ergo audi, oro, domine mi rex, verba servi tui: Si Dominus incitat te adversum me, odoretur sacrificium; [Col. 0610B] si autem filii hominum, maledicti sunt in conspectu Domini: quia ejecerunt me hodie, ut non habitem in haereditate Domini, dicentes: Vade, servi diis alienis. Et nunc non effundatur sanguis meus in terram coram Domino: quia egressus est rex Israel, ut [Ms. et] quaerat pulicem unum, sicut persequitur perdix in montibus. Et ait Saul: peccavi, revertere, fili mi David: nequaquam enim ultra male tibi faciam, eo quod pretiosa fuerit anima mea in oculis tuis hodie [Ms. tacet hodie]: apparet quod stulte egerim, et ignoraverim multa nimis. Et respondens David, ait: Ecce hasta regis: transeat unus de pueris [Vulg. add. regis], et tollat eam. Dominus autem retribuet unicuique secundum justitiam suam et fidem: tradidit enim te Dominus hodie in manu mea, [Col. 0610C] et nolui levare manum meam in Christum Domini. Et sicut [h. Et ecce sicut] magnificata est anima tua hodie in oculis meis, sic magnificetur anima mea in oculis Domini, et liberet me de omni angustia. Ait ergo Saul ad David: Benedictus tu, fili mi David: equidem faciens facies, et potens poteris. Abiit autem David in viam suam, et Saul reversus est in locum suum.

[Cap. XXVII.] Et ait David in corde suo: Aliquando incidam uno die in manus Saul: nonne melius est ut fugiam, et salver in terra Philistinorum, et desperet Saul, cessetque me quaerere in cunctis finibus Israel? fugiam ergo manus ejus. Et surrexit David, et abiit ipse, et sexcenti viri cum eo, ad Achis filium Maoch regem Geth. Et habitavit David cum Achis in Geth: ipse et viri ejus, vir et domus ejus, [Col. 0610D] et David, et duae uxores ejus, Ahinoem Jezrahelitis, et Abigail uxor Nabal Charmeli [h. Charmelitis]. Et nuntiatum est Sauli quod fugisset David in Geth, et non addidit ultra ut quaereret eum. Dixit autem David ad Achis: Si inveni gratiam in oculis tuis, detur mihi locus [b 1Kb] in una urbium regionis hujus, ut habitem ibi: cur enim manet servus tuus in civitate regis [h. regni] tecum? Dedit itaque ei Achis in die illa Siceleg: propter quam causam facta est Siceleg regum Juda, usque in diem hanc. Fuit autem numerus [Col. 0611A] dierum, quibus habitavit David in regione Philistinorum, [a 2Kb] quatuor mensium [h. quatuor, menses et dies]. Et ascend it David, et viri ejus, et agebant praedas de Gesuri, et de [b 1Kb] Gezri, et de Amalecitis: hi enim pagi habitabantur in terra antiquitus, euntibus Sur usque ad terram Aegypti. Et percutiebat David omnem [h. non habet omnem] terram, nec relinquebat viventem virum et mulierem: tollensque oves, et boves, et asinos, et camelos, et vestes, revertebatur, et veniebat ad Achis. Dicebat autem ei Achis: In quem [c 1Kb] irruisti [h. irruistis] hodie? Respondebatque David: Contra meridiem Judae, et contra meridiem Jerameel, et contra meridiem Ceni. Virum et mulierem non vivificabat David, nec adducebat in Geth, dicens: Ne forte loquantur adversum [Col. 0611B] nos: Haec fecit David: et hoc erat decretum illi omnibus diebus quibus habitavit in regione Philisthinorum. Credidit ergo Achis David, dicens: Multa mala operatus est [h. foetere fecit] contra populum suum Israel: erit igitur mihi servus sempiternus.

[Cap. XXVIII]. Factum est autem in diebus illis, congregaverunt Philisthim agmina sua, ut praeparentur ad bellum contra Israel: dixitque Achis ad David: Sciens nunc scito, quoniam mecum egredieris in castris tu, et viri tui. Dixitque David ad Achis: Nunc scies quae facturus est servus tuus. [T. LXXVII.] Et ait Achis ad David: Et ego custodem capitis mei ponam te cunctis diebus. Samuel autem mortuus est, planxitque eum omnis Israel, et sepelierunt eum in Rama [Vulg. Ramatha] urbe sua. Et Saul abstulit [Col. 0611C] magos et hariolos de terra. Congregatique sunt Philisthim, et venerunt, et castrametati sunt in Sunam: congregavit autem et Saul universum Israel, et venit in Gelboe [Ms. Gelbue]. Et vidit Saul castra Philisthim, et timuit, et expavit cor ejus nimis. Consuluitque Dominum, et non respondit ei neque per somnia, neque per sacerdotes [h. per doctrinam], neque per Prophetas. [T. LXXVIII.] Dixitque Saul servis suis: Quaerite mihi mulierem habentem pythonem, et vadam ad eam, et sciscitabor per illam. Et dixerunt servi ejus ad eum: Est mulier habens pythonem in En-Dor. Mutavit ergo habitum suum: vestitusque est aliis vestimentis, et abiit ipse, et duo viri cum [Col. 0612A] eo, veneruntque ad mulierem nocte, et ait: Divina mihi in pythone, et suscita mihi quem dixero tibi. Et ait mulier ad eum: Ecce, tu nosti quanta fecerit [Ms. fecit] Saul, et quomodo eraserit magos et hariolos de terra: quare ergo insidiaris animae meae, ut occidar? Et juravit ei Saul in Domino, dicens: Vivit Dominus, quia non veniet tibi quidquam mali propter hanc rem. Dixitque ei mulier: Quem suscitabo tibi? Qui ait: Samuelem suscita mihi. Cum autem vidisset mulier Samuelem, exclamavit voce magna, et dixit ad Saul: Quare imposuisti mihi [h. decepisti me?] Tu es enim Saul. Dixitque ei rex: Noli timere: quid vidisti? Et ait mulier ad Saul: Deos vidi ascendentes de terra. Dixitque ei: Qualis est forma ejus? Quae ait: Vir senex ascendit, et ipse amictus [Col. 0612B] est pallio. Intellexit Saul quod Samuel esset, et inclinavit se super faciem suam in terra, et adoravit. Dixit autem Samuel ad Saul; Quare inquietasti [Ms. inquietas] me ut suscitarer? Et ait Saul: Coarctor nimis: siquidem Philisthim pugnant adversum me, et Deus recessit a me, et exaudire me noluit, neque in manu prophetarum, neque per somnia: vocavi ergo te, ut ostenderes mihi quid faciam. Et ait Samuel: Quid interrogas me, cum Dominus recesserit a te, et transierit ad aemulum tuum? Faciet enim tibi Dominus sicut locutus est in manu mea, et scindet regnum [Vulg. add. tuum] de manu tua, et dabit illud proximo tuo David: quia non obedisti voci Domini, neque fecisti iram furoris ejus in Amalech. Idcirco quod pateris, fecit tibi Dominus hodie. Et dabit [Col. 0612C] Dominus etiam Israel tecum in manus Philisthim: cras enim tu et filii tui mecum eritis: sed et castra Israel tradet Dominus in manus Philisthim. Statimque Saul cecidit porrectus in terram: extimuerat enim valde [Ms. et Vulg. tacent valde] verba Samuelis, et robur non erat in eo, quia non comederat panem tota die illa [h. illa, et tota nocte]. Ingressa est itaque mulier ad Saul, [d 1Kb] et vidit quia conturbatos erat valde, dixitque ad eum: Ecce obedivit ancilla tua voci tuae, et posui animam meam in manu mea: et audivi sermones tuos, quos locutus es ad me. Nunc igitur audi et tu vocem ancillae tuae, et ponam coram te buccellam panis, ut [Ms. et] comedens convalescas, [Col. 0613A] et possis iter facere. Qui renuit, et ait: Non comedam. Coegerunt autem eum servi sui et mulier, et tandem audita voce eorum, surrexit de terra, et sedit super lectum. Mulier autem illa habebat vitulum pascualem in domo, et festinavit, et occidit eum; tollensque farinam, miscuit eam, et coxit azyma, et posuit ante Saul et ante servos ejus. Qui cum comedissent, surrexerunt, et ambulaverunt per totam noctem illam [h. in illa nocte].

[Cap. XXIX.] Congregata sunt ergo Philisthim universa agmina in Aphec: sed et Israel castrametatus est super fontem, qui erat in Jezrael. Et satrapae quidem Philisthim incedebant in centuriis et millibus: David autem et viri ejus erant in novissimo agmine cum Achis. Dixeruntque principes Philisthim [Vulg. [Col. 0613B] add. ad Achis]: Quid sibi volunt Hebraei isti [h. Quid Hebraei isti]? Et ait Achis ad principes Philisthim: Num ignoratis David, qui fuit servus Saul regis Israel, et est apud me multis diebus, vel annis [h. An non iste David servus Saul regis Israel, qui est apud me diebus vel annis], et non inveni in eo quidquam, ex die qua transfugit ad me, usque ad diem hanc? [T. LXXXIX] Irati sunt autem adversus cum principes Philisthim, et dixerunt ei; Revertatur vir, et sedeat in loco suo, in quo constituisti eum, et non descendat nobiscum in praelium, ne fiat nobis adversarius, cum praeliari coeperimus: quomodo enim aliter placare poteris dominum suum, nisi in capitibus nostris: Nonne iste est David, cui cantabant [a 1Kb] per choros, dicentes: Percussit Saul in millibus suis, et [Col. 0613C] David in decem millibus suis? Vocavit ergo Achis David, et ait ei: Vivit Dominus, quia rectus es tu, et bonus in conspectu meo; et exitus tuus, et introitus tuus mecum est in castris [h. vivit Dominus, quia rectus es tu, et bonus in conspectu meo, exitus tuus et introitus tuus mecum in castris], et non inveni in te quidquam mali, ex die qua venisti ad me, usque in diem hanc: sed satrapis non places. Revertere ergo, et vade in pace, et non [Ms. offendes] offendas oculos satraparum Philisthim. Dixitque David ad Achis: Quid enim feci, et quid invenisti in me servo tuo [h. in servo tuo], a die qua fui in conspectu tuo usque ad diem hanc, ut [b 1Kb] non veniam, et pugnem contra inimicos Domini mei regis? Respondens autem Achis: locutus est ad David: Scio quia bonus [Col. 0613D] es tu in oculis meis, sicut Angelus Dei: sed principes Philisthim dixerunt: Non ascendet nobiscum in praelium. Igitur consurge mane tu, et servi Domini tui, qui venerunt tecum: et cum de nocte surrexeritis et coeperit dilucescere, pergite. [T. LXXX.] Surrexit itaque de nocte [h. non habet] David ipse et vir ejus, ut proficiscerentur mane, et reverterentur ad terram Philisthim; Philisthim autem ascenderunt in Jezrael.

[Col. 0614A] [Cap. XXX.] Cumque venissent David et viri ejus in Siceleg die tertia, Amalecitae impetum [c 1Kb] fecerant ex parte australi in Siceleg [h. in partem australem, et in Siceleg], et percusserant Siceleg, et succenderant eam igni. Ei captivas duxerunt mulieres ex ea, a minimo usque ad magnum: et non interfecerant quemquam, sed secum duxerant, et pergebant itinere suo. Cum ergo venisset David et viri ejus ad civitatem, et invenissent eam succensam igni, et uxores suas, et filios suos, et filias ductas esse captivas, levaverunt David et populus qui erat cum eo, voces suas, et planxerunt, donec deficerent in eis lacrymae. Siquidem et duae uxores David captivae ductae fuerant, Ahinoem Jezrealites, et Abigail uxor Nabal Charmel. Et contristatus est David valde: volebat enim eum [Col. 0614B] populus lapidare, quia amara erat anima uniuscujusque viri super filiis suis et filiabus: confortatus est autem David in Domino Deo suo. Et ait ad Abiathar sacerdotem filium Abimelech: Applica ad me ephod. Et applicavit [Ms. applicuit] Abiathar ephod ad David, et consuluit David Dominum, dicens: Persequar latrunculos hos, et comprehendam eos, an non? [h. non habet, an non?] Dixitque ei [d 1Kb] Dominus: Persequere: absque dubio enim comprehendes eos, et excuties praedam. [T. LXXXI.] Abiit ergo David ipse, et sexcenti viri qui erant cum eo, et venerunt usque ad torrentem Besor [Ms. Bosor]: et lassi quidam substiterunt [h. reliqui vero . . . substiterunt]. Persecutus est autem David ipse, et quadringenti viri: substiterant enim ducenti, qui lassi transire [Col. 0614C] non poterant torrentem Besor [h. qui jussi fuerant ne transirent torrentem Besor]. Et invenerunt virum Aegyptium in agro, et adduxerunt eum ad David: dederuntque ei panem ut comederet, et biberet aquam, sed et fragmen massae caricarum, et duas ligaturas [h. duas passas] uvae passae. Quae cum comedisset, reversus est spiritus ejus, et refocillatus est: non enim comederat panem, neque biberat aquam, tribus diebus et tribus noctibus. Dixit itaque ei David: Cujus es tu? vel unde? quo pergis? [h. non habet, quo pergis?] Qui ait: Puer Aegyptius ego sum servus viri Amalecitae: dereliquit autem me dominus meus, quia aegrotare coepi nudiustertius. Siquidem nos erupimus ad australem partem [Vulg. plagam] Cherethi, et contra Judam, et ad meridiem [Col. 0614D] Chaleb, et Siceleg succendimus igni. Dixitque ei David: Potes me ducere ad istum cuneum? Qui ait: Jura mihi per Deum, quod non occidas me, et non tradas me in manum domini mei, et ducam te ad cuneum istum [e 1Kb] . Qui cum duxisset eum, ecce illi discumbebant super faciem universae terrae, comedentes et bibentes, et quasi festum celebrantes diem [h. non habet, diem], pro cuncta praeda, et spoliis quae ceperant de terra Philisthim, et de terra Juda. [Col. 0615A] Et percussit eos David a vespere usque ad vesperam alterius diei, et non evasit ex eis quisquam, nisi quadringenti viri adolescentes, qui ascenderant camelos, et fugerant. Eruit ergo David omnia quae tulerant Amalecitae, et duas uxores suas eruit. Nec defuit quidquam [Ms. quisquam] a parvo usque ad magnum, tam de filiis quam de filiabus, et de spoliis; et quaecumque rapuerant, omnia reduxit David. Et tulit universos greges et armenta, et minavit ante faciem suam: dixeruntque: Haec est praeda David. Venit autem David ad ducentos viros, [a 3Kb] qui lassi substiterant, nec sequi potuerant David, et residere eos jusserat [h. qui jussi fuerant ne pergerent cum David: et residere eos jusserant] in torrente Besor: qui egressi sunt obviam David et populo, qui erat [Col. 0615B] cum eo. Accedens autem David ad populum, salutavit eos pacifice. Respondensque omnis vir pessimus et iniquus, de viris qui ierant cum David, dixit: Quia non venerunt nobiscum, non dabimus eis quidquam de praeda, quam eruimus: sed sufficiat unicuique uxor sua et filii: quos cum acceperint, recedant. Dixit autem David: Non sic facietis, fratres mei, de his quae tradidit Dominus nobis, et custodit nos, et dedit latrunculos, qui eruperant adversum nos in manus nostras; nec audiet vos quisquam super sermone hoc. Aequa enim pars erit descendentis ad praelium, et remanentis ad sarcinas, et similiter divident [h. simul divident]. Et factum est hoc ex die illa, et deinceps constitutum et praefinitum, et quasi lex in Israel usque in diem hanc. Venit ergo David [Col. 0615C] in Siceleg, et misit dona [h. non habet, dona] de praeda senioribus Juda proximis suis dicens: Accipite benedictionem [h. Ecce vobis benedictio] de praeda hostium Domini: His qui erant in Beth-El, et qui in Ramoth [Ms. Ramath] ad meridiem, et qui in Jether, et qui in Aroer, et qui in Sephamoth, et qui in Esthama, et qui in Rachal, et qui in urbibus Jerameli, et qui in urbibus Ceni, et qui in Arama [Ms. Rama], et qui in lacu Asan, et qui in Athach, et qui in Hebron, et reliquis qui erant in his locis, quibus commoratus fuerat David ipse, et viri ejus.

[Col. 0616A] [Cap. XXXI.] Philisthim autem pugnabant adversum Israel: et fugerunt viri Israel ante faciem Philisthim, et ceciderunt interfecti [h. vulnerati] in monte Gelboe. Irrueruntque Philisthim in Saul, et in filios ejus, et percusserunt Jonathan, et Abinadab, et Melchisue, filios Saul. [T. LXXXII.] Totumque pondus praelii versum est in Saul [h. aggravatum est etiam praelium in Saul]: et consecuti sunt eum viri sagittarii, et vulneratus est vehementer a sagittariis. Dixitque Saul ad armigerum suum: Evagina gladium tuum, et percute me: ne forte veniant incircumcisi isti et interficiant me, illudentes mihi. Et noluit armiger ejus, fuerat enim nimio timore perterritus. Arripuit itaque Saul gladium, et irruit super eum. Quod cum vidisset armiger ejus, videlicet quod mortuus esset [Col. 0616B] Saul, irruit etiam ipse super gladium suum, et mortuus est cum eo. Mortuus est ergo Saul, et tres filii ejus, et armiger illius, et universi viri ejus in die illa pariter. Videntes autem viri Israel, qui erant trans vallem, et trans Jordanem, quod fugissent viri Israelitae, et quod mortuus esset Saul, et filii ejus, reliquerunt civitates suas, et fugerunt: veneruntque Philisthim, et habitaverunt ibi. Facta autem die altera, venerant Philisthim, ut exspoliarent interfectos, et invenerunt Saul et tres filios ejus jacentes in monte Gelboe. Et praeciderunt caput Saul, et exspoliaverunt eum armis: et miserunt in terram Philisthinorum per circuitum, ut annuntiaretur in templo idolorum [b 1Kb] suorum, et in populis. Et posuerunt arma ejus in templo Astharoth, corpus vero suspenderunt [Col. 0616C] in muro Beth-San. Quod cum audissent habitatores Jabes Galaad, quaecumque [h. non habet, cumque] fecerant Philisthim Saul, surrexerunt omnes viri fortissimi, et ambulaverunt tota nocte, et tulerunt cadaver Saul, et cadavera filiorum ejus, de muro Bet San: veneruntque Jabes [Vulg. add. Galaad], et combusserunt ea ibi: et tulerunt ossa eorum, et sepelierunt in nemore Jabes, et jejunaverunt septem diebus.



[a 5Kb] LIBER II SAMUELIS.
[Col. 0617]

[Col. 0617A] [Cap. I.] Factum est autem, postquam mortuus est Saul, ut David reverteretur a caede Amalec, et maneret in Siceleg dies duos. In die autem tertia, apparuit homo veniens de castris Saul, veste conscissa, et pulvere aspersus caput, et ut venit ad David, cecidit super faciem suam, et adoravit. Dixitque ad eum David: Unde venis? Qui ait ad eum: De castris Israel fugi. Et dixit ad eum David: Quod est verbum quod factum est? Indica mihi. Qui ait: Fugit populus ex praelio, et multi corruentes e populo mortui sunt, sed et Saul et Jonathan filius ejus interierunt. Dixitque David ad adolescentem [h. puerum], qui nuntiabat ei: Unde scis quia mortuus est Saul, et Jonathan filius ejus? Et ait adolescens, qui narrabat ei. Casu veni in montem Gelboe, et Saul incumbebat [Col. 0617B] super hastam suam, porro currus et equites appropinquabant [b 1Kb] ei, et conversus post tergum suum, vidensque me vocavit. Cui cum respondissem: Adsum, dixit mihi: Quisnam es tu? Et aio ad eum: Amalecites sum. Et locutus est mihi: Sta super me, et interfice me, quoniam tenent me angustiae, et adhuc tota anima mea in me est. Stansque super eum, occidi illum: sciebam enim quod vivere non poterat post ruinam, et tuli diadema quod erat in capite ejus, [Col. 0618A] et armillam de brachio illius, et attuli ad te dominum meum huc. Apprehendens autem David vestimenta sua scidit, omnesque viri qui erant cum eo, et planxerunt, et fleverunt, et jejunaverunt usque ad vesperam super Saul, et super Jonathan filium ejus, et super populum Domini, et super domum Israel, quod corruissent gladio. [T. LXXXIII.] Dixitque David ad juvenem qui nuntiaverat ei: Unde es? Qui respondit: Filius hominis advenae Amalecitae ego sum. Et ait ad eum David: Quare non timuisti mittere manum tuam, ut occideres christum Domini? Vocansque David unum de pueris [Vulg. add. suis], ait: Accedens irrue in eum. Qui percussit eum, et mortuus est. Et ait ad eum David: Sanguis tuus super caput tuum: os enim tuum locutum est adversum te, [Col. 0618B] dicens: Ego interfeci christum Domini. Planxit autem David planctum [h. planxit autem David lamentatione] hujuscemodi super Saul et super Jonathan filium ejus. (Et praecepit ut docerent filios Juda arcum, [c 3Kb] sicut scriptum est in libro Justorum [h. Et dixit, ut doceret filios Juda arcum. Ecce scriptum est in libro Justorum]). [d 1Kb] Inclyti, Israel, super montes tuos [h. super excelsa tua] interfecti sunt: quo modo ceciderunt fortes? Nolite annuntiare in Geth, neque [Col. 0619A] annuntietis in compitis Ascalonis, ne forte laetentur filiae Philisthim, ne exsultent filiae incircumcisorum. Montes Gelboe, nec ros nec pluvia veniant [Ms. veniat] super vos, neque sint agri primitiarum, quia ibi abjectus est clypeus fortium, clypeus Saul, quasi non esset unctus oleo. A sanguine interfectorum, ab adipe fortium, sagitta Jonathan numquam rediit retrorsum, et gladius Saul non est reversus inanis. Saul et Jonathan amabiles et decori in vita sua, in morte quoque non sunt divisi, aquilis velociores, leonibus fortiores. Filiae Israel, super Saul flete, qui vestiebat vos coccino in deliciis, qui praebebat [a 1Kb] ornamenta aurea cultui vestro. Quomodo ceciderunt fortes in praelio: Jonathan in excelsis tuis occisus est. Doleo super te, frater mi Jonathan, decore nimis [h. Decor [Col. 0619B] enim], et amabilis super amorem mulierum [Ms. mulieris]. [b 4Kb] Quomodo ceciderunt robusti, et perierunt arma bellica.

[Cap. II.] Igitur post haec consuluit David Dominum, dicens: Num ascendam in unam de civitatibus Juda? Et ait Dominus ad eum: Ascende. Dixitque David: Quo ascendam? Et respondit ei: In Hebron. Ascendit ergo David, et duae uxores ejus, Ahinoem Jezraelites, et Abigail uxor Nabal Charmeli: sed viros, qui erant cum eo, duxit David singulos, cum domo sua, et manserunt in oppidis Hebron. [T. LXXXIV.] Veneruntque viri Juda, et unxerunt ibi David, ut regnaret super domum Juda. Et nuntiatum est David, quod viri Jabes Galaad sepelissent Saul. Misit ergo David nuntios ad viros [Col. 0619C] Jabes Galaad, dixitque ad eos: Benedicti vos Domino, qui fecistis misericordiam hanc cum domino vestro Saul, et sepelistis eum. Et nunc retribuet quidem vobis Dominus misericordiam et veritatem: sed et ego reddam gratiam, eo quod feceritis verbum istud. [T. LXXXV.] Confortentur manus vestrae, et estote filii fortitudinis. Licet enim mortuus sit dominus vester Saul, tamen me unxit domus Juda regem sibi. Abner autem filius Ner, princeps exercitus Saul, tulit Hisboseth filium Saul, et circumduxit eum per castra [h. in mahnaim, quod interpretatur, castra], regemque constituit super Calaad et super Gesuri [h. Assuri], et super Jezrael, et super Ephraim, et super Benjamin, et super Israel universum. Quadraginta annorum erat Hisboseth filius [Col. 0619D] Saul, cum regnare coepisset super Israel, et duobus annis regnavit: sola autem domus Juda sequebatur David. Et fuit numerus dierum quos commoratus est David, imperans in Hebron super domum Juda, septem annorum, et sex mensium. Egressusque est Abner filius Ner, et pueri Hisboseth filii Saul, de castris [h. de mahnaim] in Gabaon. Porro Joab filius Sarviae, et pueri David egressi sunt, et occurrerunt eis juxta piscinam Gabaon. Et cum in unum convenissent, e regione sederunt, hi ex una parte [Col. 0620A] piscinae, et illi ex altera. Dixitque Abner ad Joab: Surgant pueri, et ludant coram nobis. Et respondit Joab: Surgant. Surrexerunt ergo et transierunt numero duodecim de Benjamin, ex parte Hisboseth filii Saul, et duodecim de pueris David. [T. LXXXVI.] Apprehensoque unusquisque capite comparis sui, defixit gladium in latus contrarii, et ceciderunt simul: vocatumque est nomen loci illius: Ager robustorum, in Gabaon. Et ortum est bellum durum satis [Ms. tacet satis] in die illa, fugatusque est Abner, et viri Israel, a pueris [h. a viris] David. Erant autem ibi tres filii Sarviae, Joab, et Abisai, et Asael: porro Asael cursor velocissimus fuit [h. porro Asael velocissimus in pedibus fuit], quasi unus ex capreis, quae morantur in silvis [h. in agris]. [Col. 0620B] Persequebatur autem Asael Abner, et non declinavit ad dexteram neque [Ms. sive] ad sinistram omittens persequi Abner. Rexpexit itaque Abner post tergum suum, et ait: Tune es Asael? Qui respondit: Ego sum. Dixitque ei Abner: Vade ad dexteram, sive ad sinistram, et apprehende unum de adolescentibus [h. de pueris], et tolle tibi spolia ejus. Noluit autem Asael omittere, quin urgeret eum. Rursumque locutus est Abner ad Asael: Recede, noli me sequi, ne compellar confodere te in terram, et levare non potero faciem meam ad Joab fratrem tuum. Qui audire contempsit, et noluit declinare. [T. LXXXVII.] Percussit ergo eum Abner aversa hasta in inguine, et transfodit eum [Ms. tacet eum] et mortuus est in eodem loco: omnesque [Col. 0620C] qui transibant per locum, in quo ceciderat Asael, et mortuus erat, subsistebant. Persequentibus autem Joab et Abisai fugientem Abner [h. post Abner], sol occubuit, et venerunt usque ad Collem aquae ductus, qui est ex adverso vallis itineris deserti in Gabaon. Congregatique sunt filii Benjamin ad Abner, et conglobati [Ms. congregati] in unum cuneum, steterunt in summitate tumuli unius. Et exclamavit Abner ad Joab et ait: Num usque ad internecionem tuus [h. non habet, tuus] mucro desaeviet? an ignoras quod periculosa sit desperatio? [h. an ignoras quod amarus erit finis?] usquequo non dicis populo, ut omittat persequi fratres suos, et ait Joab: Vivit Deus si locutus fuisses, mane recessisset populus persequens fratrem suum. Insonuit ergo Joab [Col. 0620D] buccina, et stetit omnis exercitus [h. populus], nec persecuti sunt ultra Israel, neque iniere certamen. Abner autem et viri ejus abierunt per campestria, tota nocte illa, et transierunt Jordanem, et lustrata omni Beth-Oron, venerunt ad castra [ad mahnaim]. Porro Joab reversus, omisso Abner, congregavit omnem populum, et defuerunt de pueris David decem et novem viri, excepto Asaele. Servi autem David percusserunt de Benjamin, et de viris qui erant cum Abner, trecentos sexaginta [c 1Kb] Viros, qui [Col. 0621A] et mortui sunt. Tuleruntque Asael, et sepelierunt eum in sepulcro patris sui in Beth-Leem, et ambulaverunt tota nocte Joab et viri qui erant cum eo, et in ipso crepusculo pervenerunt in Hebron.

[Cap. III.] Facta est ergo longa concertatio inter domum Saul et inter domum David: David proficiens [Vulg. proficiscens], et semper seipso robustior, domus autem Saul decrescens quotidie. [T. LXXXVIII.] Natique sunt filii David in Hebron: fuitque primogenitus ejus Amnon de Ahinoem Jezraelitide, et post eum Cheleab de Abigail uxore Nabal Charmeli: porro tertius Absalom, filius Maacha filiae Tholmai regis Gesur. Quartus autem Adonias, filius Aggith, et quintus Saphatia, filius Abital. Sextus quoque Jethraam, de Agla uxore David. Hi [Col. 0621B] nati sunt David in Hebron. Cum ergo esset praelium inter domum Saul et domum David, Abner filius Ner [h. non habet] regebat domum Saul. Fuerat autem Sauli concubina nomine Respha, filia Aja. Dixitque [a 1Kb] Hisboseth ad Abner. Quare ingressus es ad concubinam patris mei? Qui iratus nimis propter verba Hisboseth, ait: Numquid caput canis ego sum adversum Judam hodie, qui fecerim misericordiam super domum [h. hodie feci misericordiam super domum] Saul patris tui, et super fratres et proximos ejus, et non tradidit te in manu David: et tu requisisti in me, quod argueres pro muliere hodie? Haec faciat Deus Abner, et haec addat ei, nisi quomodo juravit Dominus David, sic faciam cum eo, ut transferatur regnum de domo Saul, et elevetur [Col. 0621C] thronus David super Israel, et super Judam, a Dan usque Ber-Sabee. Et non potuit respondere ei quidquam, quia metuebat illum. Misit ergo Abner nuntios ad David pro se dicens: Cujus est terra? Et ut loquerentur: Fac mecum amicitias [h. foedus], et erit manus mea tecum, et reducam ad te universum Israel. Qui ait: Optime: ego tecum faciam amicitias [h. foedus]: sed unam rem peto a te, dicens: Non videbis faciem meam, antequam adduxeris Michol filiam Saul, et sic venies, et videbis me. Misit autem David nuntios ad Hisboseth filium Saul, dicens: Redde uxorem meam Michol, quam despondi mihi centum praeputiis Philisthim. Misit ergo Hisboseth, et tulit eam a viro suo [non habet, suo] Phaltiel, filio Lais. Sequebaturque eam vir suus, plorans [Col. 0621D] usque Bahurim, et dixit ad eum Abner: Vade, revertere. Qui reversus est. Sermonem quoque intulit Abner ad seniores Israel, dicens: Tam heri quam nudiustertius quaerebatis David, ut regnaret super vos. Nunc ergo facite: quoniam Dominus locutus est ad David, dicens: In manu servi mei David [Col. 0622A] salvabo populum meum Israel de manu Philisthim, et omnium inimicorum ejus. Locutus est autem Abner etiam ad Benjamin. Et abiit ut loqueretur ad David in Hebron, omnia quae placuerant Israeli et universo Benjamin. Venitque ad David in Hebron cum viginti viris, et fecit David Abner, et viris ejus qui venerant cum eo convivium. Et dixit Abner ad David: Surgam, ut congregem ad te dominum meum regem [h. Surgam et vadam, ut congregem ad dominum meum regem] omnem Israel, et [b 1Kb] ineant tecum foedus, et imperes omnibus, sicut desiderat anima tua. Cum ergo deduxisset David Abner, et ille isset in pace, statim pueri [h. servi] David et Joab venerunt, caesis latronibus, cum praeda magna nimis. Abner autem non erat cum David [Col. 0622B] in Hebron, quia jam dimiserat eum, et profectus fuerat in pace. Et Joab, et omnis exercitus qui erat cum eo, postea venerant. Nuntiatum est itaque Joab a narrantibus: Venit Abner filius Ner ad regem, et dimisit eum, et abiit in pace. Et ingressus est Joab ad regem, et ait: Quid fecisti? Ecce venit Abner ad te: quare dimisisti eum, et abiit et recessit? Ignoras Abner filium Ner, quoniam ad hoc venit [c 1Kb] ad te, ut deciperet te, et sciret exitum tuum et introitum tuum, et nosset omnia quae agis? Egressus itaque Joab a David, misit nuntios post Abner, et reduxit [h. et reduxerunt] eum a cisterna Sira, ignorante David. Cumque rediisset Abner in Hebron, seorsum adduxit eum Joab ad medium portae, ut loqueretur ei, in dolo. [T. LXXXIX.] Et percussit [Col. 0622C] illum ibi in inguine, et mortuus est in ultionem sanguinis Asael fratris ejus. Quod cum audisset David [d 9Kb] rem jam gestam, ait: Mundus ego sum, et regnum meum, apud Dominum usque in sempiternum, a sanguine Abner filii Ner, et veniat super caput Joab et super omnem domum patris ejus: nec deficiat de domo Joab fluxum seminis sustinens, et leprosus, tenens fusum, et cadens gladio, et indigens pane. Igitur Joab et Abisai frater ejus interfecerunt Abner, eo quod occidisset Asael fratrem eorum in Gabaon, in praelio. Dixit autem David ad Joab et ad omnem populum, qui erat cum eo: Scindite vestimenta vestra, et accingimini saccis, et plangite ante exsequias Abner. Porro rex David sequebatur feretrum. Cumque sepelissent Abner in Hebron, levavit rex [Col. 0622D] [Vulg. add. David] vocem suam, et flevit [h. planxit] super tumulum Abner: flevit [h. planxit] autem et omnis populus. Plangensque rex et [e 1Kb] lugens [h. lamentans] Abner, ait: Nequaquam ut mori solent ignavi, mortuus est Abner. Manus tuae non sunt ligatae, et pedes tui non sunt compedibus aggravati: [Col. 0623A] sed sicut solent cadere coram filiis iniquitatis [Vulg. addunt sic] corruisti. Congeminansque omnis populus flevit [h. planxit] super eum. Cumque venisset universa multitudo [h. universus populus] cibum capere cum David, [a 1Kb] clara adhuc die, juravit David, dicens: Haec faciat mihi Deus, et haec addat, si ante occasum solis gustavero panem, vel aliud quidquam. Omnisque populus audivit [h. cognovit], et placuerunt eis cuncta quae fecit rex in conspectu [h. in oculis] totius populi. Et cognovit omne vulgus et universus Israel in die illa, quoniam non actum fuisset a rege ut occideretur Abner filius Ner. Dixit quoque rex ad servos suos: Num ignoratis quoniam princeps et maximus cecidit hodie in Israel? Ego autem adhuc delicatus, et unctus [h. Ego hodie [Col. 0623B] tener, et unctus] rex: porro viri isti filii Sarviae duri sunt mihi: retribuat Dominus facienti malum juxta malitiam suam.

[Cap. IV.] Audivit autem [Vulg. addunt Hisboseth] filius Saul, quod cecidisset Abner in Hebron, et dissolutae sunt manus ejus, omnisque Israel perturbatus est. Duo autem [b 1Kb] viri principes latronum erant filio Saul, nomen uni Baana, et nomen alteri Rechab, filii Remmon Berothitae de filiis Benjamin: siquidem et Beroth reputata [Ms. reportata] est in Benjamin. Et fugerunt Berothitae in Getthaim, fueruntque ibi advenae usque in tempus illud. [T. XC.] Erat autem Jonathae filio Saul filius debilis pedibus: quinquennis enim fuit, quando venit nuntius de Saul et Jonathan ex Jezrael. Tollens itaque eum nutrix [Col. 0623C] sua, fugit: cumque festinaret ut fugeret, cecidit, et claudus effectus est: habuitque vocabulum Miphiboseth. [T. XCI.] Venientes igitur filii Remmon Berothitae, Rechab et Baana, ingressi sunt fervente die domum Hisboseth: qui dormiebat super stratum suum meridie [c 1Kb] . Ingressi sunt autem domum assumentes spicas tritici, et percusserunt eum in inguine Rechab et Baana frater ejus, et fugerunt. Cum autem ingressi fuissent domum, ille dormiebat super lectulum suum in conclavi, et percutientes interfecerunt eum: sublatoque capite ejus, abierunt per viam deserti tota nocte, et attulerunt caput Hisboseth ad David in Hebron: dixeruntque ad regem: Ecce caput Hisboseth filii Saul inimici tui, qui quaerebat animam tuam, et dedit Dominus domino meo [Col. 0623D] regi ultiones [Vulg. ultionem] hodie de Saul, et de semine ejus. [T. XCII.] Respondens autem David Rechab, et Baana fratri ejus, filiis Remmon Berothitae, dixit ad eos: vivit Dominus, qui eruit animam meam de omni angustia: quoniam eum, qui annuntiaverat mihi, et dixerat: Mortuus est Saul, qui putabat se prospera nuntiare, tenui, et occidi [Vulg. addunt eum] in Siceleg, cui oportebat me [Vulg. tacent me] dare mercedem pro nuntio. Quanto magis [Col. 0624A] nunc, cum homines impii interfecerint virum innoxium, in domo sua, super lectulum suum, non quaeram sanguinem ejus de manu vestra, et auferam vos de terra? Praecepit itaque David pueris [Vulg. addunt suis], et interfecerunt eos: praecidentesque manus et pedes eorum, suspenderunt eos super piscinam in Hebron: caput autem Hisboseth tulerunt, et sepelierunt in sepulcro Abner in Hebron.

[T. XCIII, Cap. V.] Et venerunt universae tribus Israel ad David in Hebron, dicentes: Ecce nos, os tuum et caro tua sumus. Sed et heri et nudiustertius, cum esset Saul rex super nos, tu eras educens et reducens Israel: dixit autem Dominus ad te: Tu pasces populum meum Israel, et tu eris dux super [Col. 0624B] Israel. Venerunt quoque senes [h. omnes senes] de Israel ad regem in Hebron, et percussit cum eis rex David foedus in Hebron coram Domino: unxeruntque David in regem super Israel. Filius triginta annorum erat David, cum regnare coepisset, et quadraginta annis regnavit. In Hebron regnavit super Judam septem annis et sex mensibus: in Jerusalem autem regnavit triginta tribus annis super omnem Israel et Judam. Et abiit rex, et omnes viri qui erant cum eo, in Jerusalem, ad Jebusaeum habitatorem terrae: dictumque est ad David ab eis: Non ingredieris huc, nisi abstuleris caecos et claudos dicentes: Non ingredietur David huc. Cepit autem David arcem Sion: haec est civitas David. Proposuerat enim David in die illa praemium, qui percussisset [Col. 0624C] Jebusaeum, et tetigisset domatum fistulas, et claudos, et caecos odientes animam David [h. Et dixit in die illa David, qui percusserit Jebusaeum, et tetigerit fistulam, et claudos et caecos odientes animam David]. Idcirco dicitur in proverbio: Caecus et claudus non intrabunt templum [h. domum]. Habitavit autem David in arce, et vocavit eam, civitatem David, et aedificavit per gyrum a Mello et intrinsecus. Et ingrediebatur [d 1Kb] proficiens atque succrescens, et Dominus Deus exercituum erat cum eo. [T. XCIV.] Misit quoque Hiram rex Tyri nuntios ad David, et ligna cedrina, et artifices lignorum, artificesque lapidum ad parietes, et aedificaverunt domum David. Et cognovit David quoniam confirmasset [h. firmasset] eum Dominus regem super Israel, [Col. 0624D] et quoniam exaltasset regnum ejus super [h. propter] populum suum Israel. Accepit ergo David adhuc concubinas et uxores de Jerusalem, postquam venerat de Hebron. [T. XCV.] Natique sunt David [h. et adhuc] alii filii et filiae, et haec nomina eorum qui nati sunt ei in Jerusalem, Samua, et Sobab, et Nathan, et Salomon, et Ibahar et Elisua, et Nepheg, et Japhia, et Elisama, et Eliada [Ms. Elida], et Eliphelet. Audierunt ergo Philisthim quod unxissent [Col. 0625A] David in regem super Israel, et ascenderunt universi ut quaererent David: quod cum audisset David, descendit in praesidium. Philisthim autem venientes diffusi sunt in valle Raphaim. Et consuluit David Dominum, dicens: Si ascendam ad Philisthim? et si dabis eos in manu mea? Et dixit Dominus ad David: Ascende, quia tradens dabo Philisthim in manu tua. Venit ergo David in Baal-Pharasim, et percussit eos ibi, et dixit: Divisit Dominus inimicos meos coram me, sicut dividuntur aquae. Propterea vocatum est nomen loci illius, Baal Pharasim. Et reliquerunt ibi sculptilia sua: quae tulit David, et viri ejus. Et addiderunt adhuc Philisthim ut ascenderent, et diffusi sunt in valle Raphaim. Consuluit autem David Dominum: [a 1Kb] Qui respondit: [Col. 0625B] Non ascendas [Vulg. addunt contra cos], sed gyra post tergum eorum, et venies ad eos ex adverso pyrorum [h. flentium]. Et cum audieris sonitum gradientis in cacumine pyrorum [h. flentium], tunc inibis praelium: quia tunc egredietur Dominus ante faciem tuam, ut [b 1Kb] percutiat castra Philisthim. Fecit itaque David sicut ei praeceperat Dominus, et percussit Philisthim, de Gabee, usque [c 1Kb] dum venias Gezer.

[T. XCVI, Cap. VI.] Congregavit autem rursum David omnes electos ex Israel triginta millia. Surrexitque [Vulg. ad. David] et abiit, et universus populus qui erat cum eo de viris Juda, ut adducerent arcam Dei, super quam invocatum est nomen Domini exercituum, sedentis in Cherubim super [Col. 0625C] eam. Et imposuerunt arcam Dei super plaustrum novum: tuleruntque eam de domo Abinadab, qui erat in Gabaa: Oza autem et Ahio filii Abinadab, minabant plaustrum novum. Cumque tulissent eam de domo Abinadab, qui erat in Gabaa, custodiens arcam Dei Ahio praecedebat arcam. David autem et omnis Israel ludebant coram Domino, in omnibus lignis fabrefactis, et citharis et lyris et tympanis et sistris et cymbalis. Postquam autem venerunt ad Arcam Nachon, Oza extendit manum ad arcam Dei et tenuit eam: quoniam calcitrabant boves. [d 1Kb] Iratusque est indignatione Dominus contra Ozam, et percussit eum super temeritate: qui mortuus est ibi juxta arcam Dei Contristatus est autem David, eo quod percussisset [h. divisisset] Dominus Ozam, [Col. 0625D] et [e 1Kb] vocatum est nomen loci illius, percussio [h. divisio] Oza, usque in diem hanc. Et extimuit David Dominum in die illa, dicens: Quomodo ingredietur ad me arca Domini? Et noluit divertere ad se arcam Domini in civitatem David: sed divertit eam in domum Obed-Edom Getthaei. Et habitavit arca Domini [Col. 0626A] in domo Obed-Edom Getthaei tribus mensibus, et benedixit Dominus Obed-Edom, et omnem domum ejus. Nuntiatumque est regi David: Benedixit [Vulg. quod benedixisset] Dominus Obed-Edom, et omnia ejus, propter arcam Dei. Abiit ergo David, et adduxit arcam Dei de domo Obed-Edom in civitatem David cum gaudio [f 1Kb] . Cumque transcendissent qui portabant arcam Domini sex passus, immolabant bovem et arietem, et David saltabat totis viribus ante Dominum. [g 1Kb] Porro David accinctus erat ephod lineo. Et David et omnis domus Israel ducebant arcam testamenti [h. non habet, testamenti] Domini, in jubilo et in clangore buccinae. Cumque intrasset arca Domini in civitatem David, Michol filia Saul prospiciens per fenestram, vidit regem David subsilientem [Col. 0626B] atque saltantem coram Domino, et despexit eum in corde suo. Et introduxerunt arcam Domini, et posuerunt eam in loco suo, in medio tabernaculi quod tetenderat ei David, et obtulit David holocausta coram Domino, et pacifica. Cumque complesset offerens holocaustum et pacifica, benedixit populo in nomine Domini exercituum. Et partitus est multitudini universae Israel, tam viro quam mulieri, singulis colliridam panis unam [h. laganam panis unum], et assaturam bubulae carnis unam, et similam frixam oleo, et abiit omnis populus, unusquisque in domum suam. Reversusque est David ut benediceret domui suae, et egressa Michol filia Saul in occursum David, ait: Quam gloriosus fuit hodie rex Israel, discooperiens se ante ancillas servorum [Col. 0626C] suorum, et nudatus est, quasi si nudetur unus de scurris. Dixitque David ad Michol: Ante Dominum, qui elegit me potius quam patrem tuum, et quam omnem domum ejus, et praecepit mihi, ut essem dux super populum Domini in Israel, et ludam, et vilior fiam plusquam factus sum, et ero humilis in oculis meis, et cum ancillis, de quibus locuta es, gloriosior apparebo. [T. XCVII.] Igitur Michol filiae Saul non est natus filius usque ad diem mortis suae.

[Cap. VII.] Factum est autem cum sedisset rex in domo sua, et Dominus dedisset ei requiem undique ab universis inimicis suis, dixit ad Nathan prophetam: Videsne quod ego habitem in domo cedrina, et arca Dei posita sit in medio pellium? Dixitque Nathan ad regem: Omne quod est in corde tuo, vade, [Col. 0626D] fac: quia Dominus tecum est. [T. XCVIII.] Factum est autem in illa nocte, et ecce sermo Domini ad Nathan, dicens: Vade et loquere ad servum meum David: Haec dicit Dominus: Numquid tu aedificabis mihi domum ad habitandum? Neque enim habitavi in domo ex die [h 1Kb] illa, qua eduxi filios Israel de terra [Col. 0627A] Aegypti, usque in diem hanc: sed ambulabam in tabernaculo, et in tentorio. Per cuncta loca, quae transivi cum omnibus filiis Israel, numquid loquens locutus sum ad unam de tribubus Israel, cui praecepi, ut pasceret populum meum Israel, dicens: Quare non aedificastis mihi domum cedrinam? Et nunc haec dices servo meo David: Haec dicit Dominus exercituum: Ego tuli te de pascuis sequentem gregem, ut esses dux super populum meum Israel, et fui tecum in omnibus ubicumque ambulasti, et interfeci universos inimicos tuos a facie tua: fecique tibi nomen grande, juxta nomen magnorum qui sunt in terra. Et ponam locum populo meo Israel, et plantabo eum, et habitabit sub eo, et non turbabitur amplius: nec addent filii iniquitatis, ut affligant eum sicut [Col. 0627B] prius, ex die qua constitui judices super populum meum Israel, et requiem dabo tibi ab omnibus inimicis tuis. Praedicitque tibi Dominus, quod domum faciat tibi Dominus. Cumque completi fuerint dies tui, et dormieris cum patribus tuis, suscitabo semen tuum post te, quod egredietur de utero tuo, et firmabo regnum ejus: ipse aedificabit domum nomini meo, et stabiliam thronum regni ejus usque in sempiternum. Ego ero ei in patrem, et ipse erit mihi in filium: qui si inique aliquid gesserit, arguam eum in virga virorum, et in plagis filiorum hominum. Misericordiam autem meam non auferam ab eo, sicut abstuli a Saul, quem amovi a facie [a 1Kb] mea. Et fidelis erit domus tua, et regnum tuum, usque in aeternum ante faciem tuam, et thronus tuus [Col. 0627C] erit firmus jugiter. Secundum omnia verba haec, et juxta universam visionem istam, sic locutus est Nathan ad David. [T. XCIX.] Ingressus est autem rex David, et sedit coram Domino, et dixit: Quis ego sum, Domine Deus, et quae domus mea, quia adduxisti me hucusque? Sed et hoc parum visum est in conspectu tuo [h. in oculis tuis], Domine Deus, nisi loqueris etiam de domo servi tui in longinquum: ista est enim lex Adam [h. hominis], Domine Deus. Quid ergo addere poterit adhuc David, ut loquatur ad te? Tu enim scis servum tuum, Domine Deus [h. [Col. 0628A] Domine, Domine]. Propter verbum tuum, et secundum cor tuum fecisti omnia magnalia haec, ita ut notum faceres servo tuo. Idcirco magnificatus es, Domine Deus [h. [b 2Kb] Domine, Domine], quia non est similis tui, neque enim est Deus extra te, in omnibus quae audivimus auribus nostris. Quae est autem, ut populus tuus Israel, gens [h. una] in terra, propter quam ivit Deus, ut redimeret eam sibi in populum, et poneret sibi nomen, faceretque eis magnalia, et horribilia super terram, a facie populi tui, quem redemisti tibi ex Aegypto, gentem, et deum ejus [h. gentibus et diis earum]. Firmasti enim tibi populum tuum Israel in populum sempiternum, et tu, Domine [Vulg. addunt Deus], factus es eis in Deum. [c 17Kb] Nunc ergo, Domine Deus [h. non habet Deus], [Col. 0628B] verbum quod locutus es super servum tuum et super domum ejus, suscita in sempiternum: et fac sicut locutus es, ut [Ms. et] magnificetur nomen tuum usque in sempiternum, atque dicatur: Dominus exercituum, Deus super Israel. Et domus servi tui David erit stabilita coram Domino [h. coram te], quia tu, Domine exercituum Deus Israel, revelasti aurem servi tui, dicens: domum aedificabo tibi: propterea invenit servus tuus cor suum, ut oraret te [Ms. tacet te] oratione hac. Nunc ergo, Domine Deus, tu es Deus, et verba tua erunt vera: locutus es enim ad servum tuum bona haec. Incipe igitur, et benedic domui servi tui, ut sit in sempiternum coram te: quia tu, Domine Deus, locutus es, et benedictione tua benedicetur domus servi tui in sempiternum.

[Col. 0628C] [T. C, Cap. VIII.] Factum est autem post haec, percussit David Philisthim, et humiliavit eos, et tulit David frenum tributi de manu Philisthim. Et percussit Moab, et mensus est eos funiculo, coaequans terrae: mensus est autem duos funiculos, unum ad occidendum, et unum ad vivificandum [h. mensus est autem duos funiculos ad occidendum, et unum ad vivificandum]: factusque est Moab David serviens sub tributo [h. est Moab David serviens, ferens munera]. Et percussit David [d 9Kb] Adadezer filium Roob, regem Soba, quando profectus est ut dominaretur [Col. 0629A] super flumen Euphratem. Et captis David ex parte ejus mille septingentis equitibus, et viginti millibus peditum, subnervavit omnes jugales curruum: dereliquit autem ex eis centum currus. Venit quoque Syria Damasci, ut praesidium ferret Adadezer regi Soba: et percussit David de Syria viginti duo millia virorum: Et posuit David praesidium in Syria Damasci: factaque est Syria David serviens sub tributo [h. serva ferens munera]: servavitque [h. salvavit] Dominus David in omnibus ad quaecumque profectus est. Et tulit David torques [a 1Kb] aureas, quas habebant servi Adadezer, et detulit eas in Jerusalem. Et de Bete et de Berothai [Ms. Beroth], civitatibus Adadezer, tulit rex David aes multum nimis. Audivit autem Thou [h. Thoi] rex Emath, quod percussisset [Col. 0629B] David [b 1Kb] omne robur Adadezer, et misit Thou [h. Thoi] Joram filium suum ad regem David, ut salutaret eum congratulans, et gratias ageret, eo quod expugnasset [h. et benediceret eum eo quod pugnasset] Adadezer, et percussisset eum. [T. CI.] Hostis quippe erat Thou Adadezer, et in manu ejus erant vasa aurea, et vasa argentea, et vasa aerea: quae et ipsa sanctificavit rex David Domino cum argento et auro, quae sanctificaverat de universis gentibus quas subegerat, de Syria, et Moab, et filiis Ammon, et Philisthim, et Amalec, et de manubiis Adadezer filii Roob [Ms. Roboth] regis Soba. Fecit quoque sibi David nomen, cum reverteretur capta Syria in valle Salinarum, caesis [c 2Kb] decem et octo millibus: et posuit in Idumaea custodes, statuitque praesidium: et [Col. 0629C] facta est universa Idumaea serviens David. Et servavit [h. salvavit] Dominus David in omnibus ad quaecumque profectus est. Et regnavit David super omnem Israel: faciebat quoque David judicium et justitiam omni populo suo. Joab autem filius Sarviae erat super exercitum: porro Josaphath filius Ahilud erat a commentariis: et Sadoch filius Ahitob, et [d 217Kb] Ahimelech [Col. 0630A] filius Abiathar, erant sacerdotes: et Saraias, scriba: Banaias autem filius Joiadae, super Cherethi et Phelethi [h. Saraias, scriba: et Banaias filius Joiadae, et Cherethi et Phelethi]: filii autem David sacerdotes erant.

[T. CII. Cap. IX.] Et dixit David: Putasne est aliquis qui remanserit de domo Sau, et [Ms. ut] faciam cum eo misericordiam propter Jonathan? Erat autem de domo Saul, servus nomine Siba: quem cum vocasset rex ad se, dixit ei: Tune es Siba? et ille respondit: Ego sum [h. non habet] servus tuus. Et ait rex. Numquid superest aliquis de domo Saul, ut faciam cum eo misericordiam Dei? Dixitque Siba regi: Superest filius Jonathan, debilis pedibus. Ubi, inquit, est? Et Siba ad regem: Ecce, ait, in domo est Machir [Col. 0630B] filii Amiel in Lodobar. Misit ergo rex David, et tulit eum de domo Machir filii Amiel de Lodobar [Ms. Lodabar]. Cum autem venisset Miphiboseth, filius Jonathan, filii Saul, ad David, corruit in faciem suam, et adoravit. Dixitque David: Miphiboseth? Qui respondit: Adsum servus tuus: Et ait ei David: Ne timeas, quia faciens faciam in te misericordiam propter Jonathan patrem tuum, et restituam tibi omnes agros Saul patris tui, et tu comedes panem in mensa mea semper. Qui adorans eum, dixit: Quis ego sum [h. non habet] servus tuus, quoniam respexisti super canem mortuum similem mei? Vocavit itaque rex Sibam puerum Saul, et dixit ei: Omnia quaecumque fuerunt Saul, et universam domum ejus, dedi filio domini tui. Operare igitur ei terram tu, et filii tui, [Col. 0630C] et servi tui: et inferes filio domini tui cibos [h. panem] ut alatur: Miphiboseth autem filius domini tui [e 1Kb] comedet semper panem super mensam meam. Erant autem Sibae quindecim filii, et viginti servi. Dixitque Siba ad regem: Sicut jussisti, domine mi rex, servo tuo, sic faciet servus tuus: et Miphiboseth comedet super mensam tuam [h. meam], quasi [Col. 0631A] unus de filiis regis. Habebat autem Miphiboseth filium parvulum nomine Micha: omnis vero cognatio domus Sibae serviebat Miphiboseth. Porro Miphiboseth habitabat in Jerusalem: quia de mensa regis jugiter vescebatur: et erat claudus utroque pede.

[T. CIII, Cap. X.] Factum est autem post haec, ut moreretur rex filiorum Ammon, [a 1Kb] et regnavit Annon [h. Hanon] filius ejus pro eo. Dixitque David: Faciam misericordiam cum Anon filio Naas, sicut fecit pater ejus mecum misericordiam. Misit ergo David, consolans eum per servos suos super patris interitu. Cum autem venissent servi David in terram filiorum Ammon, dixerunt principes filiorum Ammon ad Anon dominum suum: Putas quod propter honorem patris tui, David miserit ad te [Col. 0631B] consolatores, et non ideo ut investigaret, et exploraret civitatem, et everteret eam, misit David servos suos ad te? Tulit itaque Anon servos David, rasitque dimidiam partem barbae eorum, et praescidit vestes medias usque ad nates, et dimisit eos. Quod cum nuntiatum esset David, misit in occursum eorum: erant enim viri confusi turpiter [h. non habet] valde, et mandavit eis David [h. rex]: Manete in Jericho, donec crescat barba vestra, et tunc revertimini. Videntes autem filii Ammon quod injuriam fecissent David [h. quod foedassent David], miserunt et conduxerunt mercede Syrum Roob [h. Syrum domus Rohob], et Syrum Soba, viginti millia peditum, et a rege Maacha mille viros, et ab Histob duodecim millia virorum. Quod cum audisset David, misit Joab et [Col. 0631C] omnem exercitum bellatorum. Egressi sunt ergo filii Ammon, et direxerunt aciem ante ipsum [h. non habet, ante ipsum] in introitu portae: Syrus autem Soba, et Roob, et Histob, et Maacha, seorsum erant in campo. Videns igitur Joab quod praeparatum esset adversum se praelium, et ex adverso et post tergum, elegit ex omnibus electis Israel, et instruxit aciem contra Syrum: reliquam autem partem populi tradidit Abisai [h. Absai] fratri suo, qui direxit aciem contra filios Ammon. Et ait Joab [h. non habet]: Si praevaluerint adversum me Syri, eris mihi in adjutorium: si autem filii Ammon praevaluerint adversum te, auxiliabor tibi. Esto vir fortis, et pugnemus pro populo nostro, et civitate [h. et civitatibus] Dei nostri: Dominus autem faciet quod bonum est in conspectu [Col. 0631D] suo [h. in oculis suis]. Iniit itaque Joab, et populus qui erat cum eo, certamen contra Syros: qui statim fugerunt a facie ejus. Filii autem Ammon videntes quia fugissent Syri: fugierunt et ipsi a facie Abisai, et ingressi sunt civitatem: reversusque est Joab a filiis Ammon, et venit Jerusalem. Videntes igitur Syri quoniam corruissent coram Israel, congregati [Col. 0632A] sunt pariter. Misitque Adadezer, [b 1Kb] et eduxit Syros qui erant trans fluvium, et [h. et venerunt in Helam] adduxit exercitum eorum: Sobach autem, magister militiae Adadezer, erat princeps eorum. Quod cum nuntiatum esset David, contraxit omnem Israelem, et transivit Jordanem, venitque in [c 1Kb] Helam: et direxerunt aciem Syri ex adverso David, et pugnaverunt contra eum. Fugeruntque Syri a facie Israel, et occidit David de Syris septingentos currus, et quadraginta millia equitum: et Sobach principem militiae percussit: qui statim mortuus est. Videntes autem universi reges, qui erant in praesidio Adadezer, victos se ab Israel [d 1Kb] , fecerunt pacem cum Israel: et servierunt eis, timueruntque Syri auxilium praebere ultra [Ms. tacet ultra] filiis Ammon.

[Col. 0632B] [Cap. XI.] Factum est autem, vertente anno, eo tempore quo solent reges ad bella procedere [h. eo tempore quo reges ad bella processerant], misit David Joab, et servos suos cum eo, et universum Israel, et vastaverunt filios Ammon, et obsederunt Rabba; David autem remansit [h. habitabat] in Jerusalem. [T. CIV.] Dum haec agerentur, accidit ut surgeret David de stratu suo post meridiem, et deambularet in solario [h. Et factum est in tempore vespertino ut surgeret David de stratu suo, et deambulabat in solario] domus regiae, viditque mulierem se lavantem, ex adverso [h. non habet, ex adverso] super solarium suum [h. desuper solario]: erat autem pulchra mulier valde. Misit ergo rex [h. David], et requisivit quae esset mulier. Nuntiatumque est ei, quod [Col. 0632C] ipsa esset Bethsabee filia Eliam, uxor Uriae Hetthaei [h. Et dixit: Nonne ista est Bethsabee filia Heliam, uxor Uriae Hetthaei]. Missis itaque David nuntiis, tulit eam. Quae cum ingressa esset ad illum, dormivit cum ea: statimque sanctificata est immunditia sua [h. Et ipsa sanctificabat se ab immundita sua]: et reversa est domum suam concepto fetu. Mittensque nuntiavit David, et ait: Concepi. Misit autem David ad Joab, dicens: Mitte ad me Uriam Hethaeum. Misitque Joab Uriam ad David. Et venit Urias ad David. Quaesivitque David quam recte ageret Joab, et populus, et quomodo administraretur bellum. Et dixit David ad Uriam: Vade in domum tuam, et lava pedes tuos. Et egressus est Urias de domo regis, secutusque est eum cibus regius [h. secutumque est [Col. 0632D] eum munusculum regium]. Dormivit autem Urias ante portam domus regiae cum aliis servis domini sui, et non descendit ad domum suam. Nuntiatumque est David a dicentibus: Non ivit Urias in domum suam. Et ait David ad Uriam: Numquid non de via venisti? quare non descendisti in domum tuam? Et ait Urias ad David: Arca et Israel et Juda habitant in [Col. 0633A] papilionibus [h. tabernaculis], et dominus meus Joab, et servi domini mei super faciem terrae manent: et ego ingrediar domum meam, ut comedam, et bibam, et dormiam cum uxore mea? per salutem tuam, et per salutem animae tuae, [a 1Kb] non faciam rem hanc [h. Vivas tu, et vivat anima tua, non faciam hanc rem]. Ait ergo David ad Uriam: Mane hic etiam hodie, et cras dimittam te [h. mittam te]. Mansit autem Urias in Jerusalem die illa et altera et vocavit eum David, ut comederet coram se, et biberet, et inebriavit eum: qui, egressus vespere, dormivit in stratu suo cum servis domini sui, et in domum suam non descendit. Factum est ergo mane, et scripsit David epistolam [h. librum] ad Joab [b 1Kb] : misitque per manum Uriae, scribens in epistola [h. in libro]: Ponite Uriam ex [Col. 0633B] adverso belli, ubi fortissimum praelium est: et derelinquite eum, ut percussus intereat. Igitur cum Joab obsideret urbem, posuit uriam in loco, in quo sciebat viros esse fortissimos. Egressique viri de civitate, bellabant adversum Joab, et ceciderunt de populo servorum David, et mortuus est etiam Urias Hetthaeus. Misit itaque Joab, et nuntiavit David omnia verba praelii: praecepitque nuntio, dicens: Cum compleveris universos sermones belli ad regem, si eum videris indignari, et dixerit: Quare accessistis ad murum, ut praeliaremini? an ignorabatis quod multa desuper ex muro tela mittantur? Quis percussit Abimelech filium Jerobeset [Ms. Hieroboseth; Vulg. Jerobaa]: nonne mulier misit super eum fragmen molae de muro, et interfecit eum in Thebes? quare juxta [Col. 0633C] murum accessistis? dices: Etiam servus tuus Urias Hetthaeus occubuit. Abiit ergo nuntius, et venit, et narravit David omnia, quae ei praeceperat Joab. Et dixit nuntius ad David: Praevaluerunt adversum nos viri, et egressi sunt [c 1Kb] ad nos in agrum: nos autem, facto impetu, persecuti eos sumus usque ad portam civitatis. Et direxerunt jacula sagittarii ad servos tuos ex muro desuper: mortuique sunt de servis regis, quin etiam servus tuus Urias Hetthaeus mortuus est. Et dixit David ad nuntium: Haec dices Joab: Non te frangat ista res: varius enim eventus est praelii [h. non habet], et [h. quoniam] nunc hunc, nunc illum [d 1Kb] consumit gladius: conforta bellatores tuos [h. bellum tuum] adversus urbem, ut destruas eam, et exhortare eos [h. illud]. Audivit autem uxor Uriae, quod [Col. 0633D] mortuus esset Urias vir suus, et planxit eum [h. lamentata est]. Transactoque luctu, misit David, et introduxit eam in domum suam, et facta est ei uxor, peperitque ei filium: et displicuit verbum hoc, quod fecerat David, coram Domino [h. in oculis Domini].

[T. CV, Cap. XII.] Misit ergo Dominus Nathan ad David: qui cum venisset ad eum, dixit ei: Duo viri erant in civitate una, unus dives, et alter pauper. Dives habebat oves, et boves plurimos valde. Pauper [Col. 0634A] autem nihil habebat omnino, praeter ovem unam parvulam, quam emerat, et nutrierat, et quae creverat apud eum cum filiis ejus simul, de pane [h. buccella] illius comedens, et de calice ejus bibens, et in sinu illius dormiens: eratque illi sicut filia [Ms. filius]. Cum autem peregrinus quidam venisset ad divitem, parcens ille sumere de ovibus et de bobus suis, ut exhiberet convivium peregrino illi, qui venerat ad se, tulit ovem viri pauperis, et praeparavit cibos homini [h. viro], qui venerat ad se. Iratus autem indignatione David adversus hominem [h. virum] illum nimis, dixit ad Nathan: Vivit Dominus, quoniam filius mortis est vir, qui fecit hoc. Ovem reddet in quadruplum, eo quod fecerit verbum istud, et non pepercerit. Dixit autem Nathan ad David: Tu es ille vir: Haec dicit [Col. 0634B] Dominus Deus Israel: Ego unxi te in regem super Israel, et ego erui te de manu Saul. Et dedi tibi domum domini tui, et uxores domini tui in sinu tuo, dedique tibi domum Israel et Juda: et si parva sunt ista, adjiciam tibi multo majora [h. duplicia]. Quare ergo contempsisti verbum Domini, ut faceres malum in conspectu meo [h. in oculis ejus]? Uriam Hetthaeum percussisti gladio, et uxorem illius accepisti tibi [Ms. tacet tibi] uxorem, et interfecisti eum gladio filiorum Ammon. Quamobrem non recedet gladius de domo tua usque in sempiternum, eo quod despexeris me, et tuleris uxorem Uriae Hetthaei, ut esset uxor tua. Itaque [h. non habet, itaque] haec dicit Dominus: Ecce, ego suscitabo super te malum de domo tua, et tollam uxores tuas in oculis tuis, et dabo proximo [Col. 0634C] tuo, et dormiet cum uxoribus tuis in oculis solis hujus. Tu enim fecisti abscondite: ego vero faciam verbum istud in conspectu omnis Israel, et in conspectu solis. [T. CVI.] Et dixit David ad Nathan: Peccavi Domino. Dixitque Nathan ad David: Dominus quoque transtulit peccatum tuum: non morieris. Verumtamen, [e 1Kb] quoniam blasphemare fecisti inimicos Domini, propter verbum hoc, filius [h. blasphemando blasphemasti inimicos Domini, propter verbum hoc, etiam et filius], qui natus est tibi, morte morietur. Et reversus est Nathan in domum suam. [T. CVII.] Percussitque Dominus parvulum, quem pepererat uxor Uriae David, et desperatus est. Deprecatusque est David Dominum pro parvulo: et jejunavit David jejunio [Ms. jejunium]: et ingressus seorsum, jacuit [Col. 0634D] super terram. Venerunt autem seniores domus ejus, cogentes eum ut surgeret de terra: qui noluit, neque comedit cum eis cibum [h. panem]. Accidit autem die septima ut moreretur infans [h. parvulus]: timueruntque servi David nuntiare ei quod mortuus esset parvulus. Dixerunt enim: Ecce dum parvulus adhuc viveret, loquebamur ad eum, et non audiebat vocem nostram: quanto magis si [Ms. tacet si] dixerimus: Mortuus est puer [h. parvulus], se affiget? [Col. 0635A] Cum ergo [a 1Kb] vidisset David servos suos mussitantes, intellexit quod mortuus esset infantulus [h. parvulus]: dixitque ad servos suos: Num mortuus est puer [h. parvulus]? Qui responderunt ei: mortuus est. Surrexit ergo David de terra: et lotus unctusque est: Cumque mutasset vestes, ingressus est domum Domini: et adoravit, et venit in domum suam, petivitque ut ponerent ei panem, et comedit. Dixerunt autem ei servi sui: Quis est sermo, quem fecisti? propter infantem [h. parvulum], cum adhuc viveret, jejunasti et flebas: mortuo autem puero [h. parvulo], surrexisti, et comedisti panem? Qui ait: Propter infantem [h. parvulum], dum adhuc viveret, jejunavi et flevi, dicebam enim: Quis scit si forte donet eum mihi Dominus, et [b 1Kb] vivat infans [h. Quis scit si forte [Col. 0635B] misereatur mei Dominus et vivet parvulus]? Nunc autem quia mortuus est, quare jejunem? Numquid potero eum revocare amplius? ego vadam magis ad eum: ille vero non revertetur ad me. Et consolatus est David Bethsabee uxorem suam. [T. CVIII.] Ingressusque ad eam dormivit cum ea: quae genuit filium, et vocavit nomen ejus Salomon, et Dominus dilexit eum. Misitque in manu Nathan prophetae, et vocavit nomen ejus, Amabilis Domino, eo quod diligeret eum Dominus [h. Et vocavit nomen Domini propter Dominum]. Igitur pugnabat Joab contra Rabbath filium Ammon, et expugnabat urbem regiam. Misitque Joab nuntios ad David, dicens: Dimicavi adversum Rabbath [h. Rabba], et capienda est urbs Aquarum. Nunc igitur congrega reliquam partem [Col. 0635C] populi, et obside civitatem, et cape eam: ne cum a me vastata fuerit urbs, nomini meo ascribatur victoria. Congregavit itaque David omnem populum, et profectus est adversum [c 1Kb] Rabba: Cumque dimicasset, cepit eam. Et tulit diadema regis eorum [h. Melchom, quod interpretatur, rex eorum] de capite ejus, pondo auri talentum, habens gemmas pretiosissimas, et impositum est super caput David. Sed et praedam civitatis asportavit multam valde: populum quoque ejus adducens serravit et circumegit super eos ferrata carpenta: divisitque cultris, et traduxit in typo laterum: sic fecit universis civitatibus filiorum Ammon. Et reversus est David, et omnis exercitus in Jerusalem.

[Col. 0636A] [T. CIX, Cap. XIII.] [d 2Kb] Factum est autem post haec, ut Absalom filii David sororem speciosissimam, vocabulo Thamar, adamaret Amnon filius David, et deperiret [e 1Kb] propter eam, ita ut aegrotaret propter amorem ejus: quia cum esset virgo, difficile [f 1Kb] ei videbatur ut quidpiam inhoneste ageret cum ea. Erat autem Amnonis amicus, nomine Jonabab, filius Semmaa [Ms. Semmai] fratris David, vir prudens valde. Qui dixit ad eum: Quare sic attenuaris macie, fili regis, per singulos dies: cur non indicas mihi? Dixitque ei Amnon: Thamar sororem Absalom fratris mei amo. Cui respondit Jonadab: Cuba super lectulum tuum, et languorem simula: cumque venerit pater tuus ut visitet te, dic ei: Veniat, oro, Thamar soror mea, ut det mihi cibum [h. panem], et faciat pulmentum ut comedam de manu [Col. 0636B] ejus. Accubuit itaque Amnon, et quasi aegrotare coepit: cumque venisset rex ad visitandum eum, ait Amnon ad regem: Veniat, obsecro, Thamar soror mea, ut faciat in oculis meis duas sorbitiunculas, et cibum capiam de manu ejus. Misit ergo David ad Thamar domum, dicens: Veni in domum Amnon fratris tui, et fac ei pulmentum. Venitque Thamar in domum Amnon fratris sui: ille autem jacebat: quae tollens farinam [h. conspersam farinam] commiscuit: et liquefaciens, in oculis ejus coxit sorbitiunculas. Tollensque quod coxerat, effudit, et posuit coram eo, et noluit comedere: dixitque Amnon: Ejicite universos [g 1Kb] foras a me. Cumque ejecissent omnes, dixit Amnon ad Thamar: Infer cibum in conclave, ut vescar de manu tua. Tulit ergo Thamar [Col. 0636C] sorbitiunculas, quas fecerat, et intulit ad Amnon fratrem suum in conclave. Cumque obtulisset ei [Ms. tacet ei] cibum, apprehendit eam, et ait: Veni, cuba mecum, soror mea. Quae respondit ei: Noli, frater mi, noli opprimere me, neque enim hoc fas est in Israel; noli facere stultitiam hanc. Ego enim ferre non potero opprobrium meum, et tu eris quasi unus de insipientibus in Israel: quin potius loquere ad regem, et non negabit me tibi. Noluit autem acquiescere precibus ejus, sed praevalens viribus oppressit eam, et cubavit cum illa. Et exosam eam habuit Amnon odio magno nimis: ita ut majus esset odium quo oderat eam, amore quo ante dilexerat. [T. CX.] Dixitque ei Amnon: Surge, vade. Quae respondit ei: Majus est hoc malum, [Col. 0637A] quod nunc agis adversum me, quam quod ante fecisti, expellens [a 1Kb] . Et noluit audire eam: sed vocato puero, qui ministrabat ei, dixit: Ejice hanc a me foras, et claude ostium post eam. Quae induta erat talari tunica: hujuscemodi enim filiae regis virgines vestibus utebantur. Ejecit itaque eam minister illius foras: clausitque fores post eam. Quae aspergens cinerem capiti suo, scissa talari tunica, impositisque manibus super caput suum, ibat ingrediens et clamans. Dixit autem ei Absalom frater suus: Num Amnon [Hic h. Aminon, quod interpretatur exsp . . . in aliis autem Amnon quod interpretatur fidelissimus] frater tuus concubuit tecum? sed nunc, soror, tace, frater tuus est: neque affligas cor tuum pro hac re [h. non ponas hanc rem in corde tuo]. Mansit [Col. 0637B] itaque Thamar contabescens in domo Absalom fratris sui. Cum audisset autem rex David verba haec, contristatus [h. iratus] est valde [b 1Kb] . Porro non est locutus Absalom ad Amnon nec malum nec bonum: oderat enim Absalom Amnon, eo quod violasset Thamar sororem suam [Ms. ejus]. Factum est autem post tempus biennii, ut tonderentur oves Absalom in Baal-Asor, quae est juxta Ephraim: et vocavit Absalom omnes filios regis, venitque ad regem, et ait ad eum: Ecce tondentur oves servi tui: veniat, oro, rex cum servis suis ad servum suum. Dixitque rex ad Absalom: Noli, fili mi, noli rogare ut veniamus omnes, et gravemus te. Cum autem cogeret eum, et noluisset ire, benedixit ei. Et ait Absalom: Si non vis venire, veniat, obsecro, nobiscum saltem [Col. 0637C] Amnon frater meus: dixitque ad eum rex: Non est necesse ut vadat tecum [h. Cur ibit tecum?]. Coegit itaque eum Absalom, et dimisit [h. misit] cum eo Amnon et universos filios regis [c 1Kb] . Praeceperat autem Absalom pueris suis, dicens: Observate cum temulentus fuerit Amnon vino, et dixero vobis: Percutite eum, et interficite: nolite timere; ego enim sum qui [d 1Kb] praecipio vobis: roboramini, et estote viri fortes [h. viri fortitudinis]. [T. CXI.] Fecerunt ergo pueri Absalom adversum Amnon, sicut praeceperat eis [h. non habet, eis] Absalom. Surgentesque omnes filii regis ascenderunt singuli mulas suas [h. mulos, suos], et fugerunt. Cumque adhuc pergerent in itinere, fama pervenit ad David, dicens: Percussit Absalom omnes filios regis, et non remansit [Col. 0637D] ex eis saltem unus. Surrexit itaque rex, et scidit vestimenta sua, et cedidit super terram: et omnes servi ipsius, qui assistebant ei, sciderunt vestimenta sua. Respondens autem Jonadab filius Semmaa [Ms. Semmai] fratris David, dixit: Ne aestimet dominus meus [e 1Kb] rex, quod omnes pueri filii regis occisi sint: Amnon solus mortuus est, [Col. 0638A] quoniam in ore Absalom erat positus, ex die qua oppressit Thamar sororem ejus. Nunc ergo ne ponat dominus meus rex super cor suum verbum istud, dicens: Omnes filii regis occisi sunt: quoniam Amnon solus mortuus est. Fugit autem Absalom: et levavit puer speculator oculos suos, et aspexit: et ecce populus multus veniebat per iter devium ex latere montis. Dixit autem Jonadab ad regem: Ecce filii regis adsunt: juxta verbum servi tui sic factum est. Cumque cessasset loqui, apparuerunt et filii regis: et intrantes levaverunt vocem suam, et fleverunt: sed et rex et omnes servi ejus fleverunt ploratu magno nimis. Porro Absalom fugiens, abiit ad Tholomai [h. Thalmai] filium Amiud [Ms. Amiur] regem Gessur. Luxit ergo David filium [Col. 0638B] suum cunctis diebus. Absalom autem cum fugisset, et venisset in Gessur, fuit ibi tribus annis. [f 1Kb] Cessavitque David rex persequi [h. exire post] Absalom, eo quod consolatus esset super Amnon interitu.

[T. CXII, Cap. XIV.] Intelligens autem Joab filius Sarviae quod cor regis versum esset ad Absalom, misit Thecuam, et tulit inde mulierem sapientem; dixitque ad eam: Lugere te simula, et induere veste lugubri, ne ungaris oleo; ut sis quasi mulier plurimo jam tempore lugens mortuum: et ingredieris ad regem, et loqueris ad eum sermones hujuscemodi. Posuit ergo Joab verba in ore ejus. Itaque cum ingressa fuisset mulier Thecuitis ad regem, cecidit coram eo super terram, et adoravit [h. cecidit super faciem suam in terram, et adoravit], et dixit: Serva [Col. 0638C] me, rex. Et ait ad eam rex: Quid causae habes? Quae respondit: Heu, mulier vidua ego sum: mortuus est enim vir meus. Et ancillae tuae erant duo filii, qui rixati sunt adversum se in agro, nullusque erat qui eos prohibere posset: et percussit alter alterum, et interfecit eum. Et ecce consurgens universa cognatio adversum ancillam tuam, dicit: Trade eum, qui percussit fratrem suum, et occidamus eum pro anima fratris sui quem interfecit, et deleamus haeredem: et quaerunt exstinguere scintillam meam, quae relicta est, ut non supersit viro meo nomen, et reliquiae super terram [h. super faciem terrae]. Et ait rex ad mulierem: Vade in domum tuam, et ego jubebo pro te. Dixitque mulier Thecuitis ad regem: In me, domine mi rex [Vulg. addunt sit], iniquitas, [Col. 0638D] et in domum patris mei: rex autem et thronus ejus sit innocens. Et ait rex: Qui contradixerit [h. Qui locutus fuerit] tibi, adduc eum ad me, et ultra non addet ut tangat te. Quae ait: Recordetur rex Domini Dei sui, ut non multiplicentur proximi sanguinis ad ulciscendum et nequaquam interficiant [Ms. interficient] filium meum. Qui ait: Vivit Dominus, quia non [Col. 0639A] cadet de capillis filii tui super terram. Dixit ergo mulier: Loquatur ancilla tua ad dominum meum regem verbum. Et ait: Loquere. Dixitque mulier Quare cogitasti istiusmodi rem contra populum Dei, et locutus est rex verbum istud, ut peccet, et non reducat ejectum suum? Omnes morimur, et quasi aquae dilabimur in terram, quae non revertuntur [Ms. revertantur]: nec vult Deus perire animam, sed retractat, cogitans ne penitus pereat qui abjectus est. Nunc igitur veni, ut loquar ad dominum meum regem verbum hoc, praesente populo. Et dixit ancilla tua: Loquar ad regem, si quo modo faciat rex verbum ancillae suae. Et audivit rex, ut liberaret ancillam suam de manu omnium [h. viri], qui volebant de haereditate Dei delere [h. disperdere] me, et filium [Col. 0639B] meum simul. Dicat ergo ancilla tua, ut fiat verbum domini mei regis quasi sacrificium [h. quasi in requiem]. Sicut enim angelus Dei, sic est dominus meus rex, ut nec benedictione, nec maledictione moveatur [h. ut audiat bonum et malum]: unde et Dominus Deus tuus [h. et Dominus] est tecum. Et respondens rex, dixit ad mulierem: Ne abscondas a me verbum, quod te interrogo. Dixitque mulier: Loquere, domine mi rex. Et ait rex: Numquid manus Joab tecum est in omnibus istis? Respondit mulier, et ait: Per salutem animae tuae [h. vitae tuae], domine mi rex, nec ad sinistram, nec ad dexteram est, ex omnibus his quae locutus est dominus meus rex: servus enim tuus Joab, ipse praecepit mihi, et ipse posuit in os ancillae tuae omnia verba haec. Ut [Col. 0639C] verterem figuram sermonis hujus, servus tuus Joab praecepit istud [h. fecit istud]: tu autem, domine mi, sapiens es, sicut habet sapientiam angelus Dei, ut intelligas omnia super terram. [T. CXIII.] Et ait rex ad Joab: Ecce placatus feci verbum tuum [h. verbum hoc]: vade ergo, et revoca puerum Absalom. Cadensque Joab super faciem suam in terram, adoravit et benedixit regi, et dixit Joab: Hodie intellexit servus tuus, quia inveni gratiam in oculis tuis, domine mi rex: fecisti enim sermonem servi tui. Surrexit ergo Joab et abiit in Gessur, et adduxit [Col. 0640A] Absalom in Jerusalem. Dixit autem: [a 1Kb] Revertatur in domum suam, et faciem meam non videat. Reversus est itaque Absalom in domum suam, et faciem regis non vidit. Porro sicut Absalom vir non erat pulcher in omni Israel, et [h. non habet] decorus nimis, a vestigio pedis usque ad verticem non erat in eo ulla macula. Et quando tondebat capillum (semel autem in anno tondebatur [h. Et quando tondebatur caput ejus (statuto autem tempore tondebatur)], quia gravabat eum caesaries), ponderabat capillos capitis sui ducentis siclis pondere publico [h. regio]. Nati sunt autem Absalom filii tres, et filia una nomine Thamar, elegantis formae, [b 2Kb] mansitque Absalom in Jerusalem duobus annis, et faciem regis non vidit. [T. CXIV.] Misit itaque ad Joab, ut [Col. 0640B] mitteret eum ad regem, qui noluit venire ad eum. Cumque secundo misisset, et ille noluisset venire [c 1Kb] ad eum, dixit servis suis: Scitis agrum Joab juxta agrum meum, habentem messem hordei: ite igitur, et succendite eum igni. Succenderunt ergo servi Absalom segetem [h. agrum] igni. [d 1Kb] Surrexitque Joab, et venit ad Absalom in domum ejus, et dixit: Quare succenderunt servi tui segetem meam [h. agrum meum] igni? Et respondit Absalom ad Joab: Misi ad te obsecrans, ut venires ad me, et mitterem te ad regem, et [Ms. ut] diceres ei: Quare veni de Gessur? melius mihi erat ibi esse: obsecro ergo, ut videam faciem regis [h. et nunc videam faciem regis]: quod si memor est iniquitatis meae [h. non habet, meae], interficiat me. Ingressus Joab ad regem, [Col. 0640C] nuntiavit ei: vocatusque Absalom intravit ad regem [h. In terram ad facies regis], et adoravit super faciem terrae coram eo: osculatusque est rex Absalom.

[Cap. XV.] Igitur post haec fecit sibi Absalom currum, et equites, et quinquaginta viros qui praecederent eum [h. ante eum currerent]. Et mane consurgens Absalom, stabat juxta introitum portae [e 1Kb] in via, et omnem virum, qui habebat negotium, ut veniret ad regis judicium, vocabat Absalom ad se, et dicebat: De qua civitate es tu? Qui respondens aiebat: [Col. 0641A] Ex una tribu Israel ego sum [h. non habet] servus tuus. Respondebatque ei Absalom: Videntur mihi sermones tui boni et justi. Sed non est qui te audiat constitutus a rege. Dicebatque Absalom: Quis me constituat judicem super terram, ut ad me veniant omnes qui habent negotium, et juste judicem? Sed et cum accederet ad eum homo [h. vir] ut salutaret illum, extendebat manum suam, et apprehendens, osculabatur eum. Faciebatque hoc omni Israel, qui veniebat ad judicium, ut audiretur a rege, et sollicitabat corda virorum Israel. [T. CXV.] Post [a 59Kb] quadraginta autem annos, dixit Absalom ad regem [Vulg. addunt David]: Vadam, et reddam vota mea quae vovi Domino in Hebron. Vovens enim vovit servus tuus, cum [b 1Kb] esset in Gessur Syriae, dicens: Si [Col. 0641B] reduxerit me Dominus in Jerusalem, sacrificabo [h. serviam] Domino. Dixitque ei rex [c 1Kb] David: Vade in pace. Et surrexit, et abiit in Hebron. Misit autem Absalom exploratores in universas tribus Iarael, dicens: Statim ut audieritis clangorem buccinae, dicite: Regnavit Absalom in Hebron. Porro cum Absalom ierunt ducenti viri de Jerusalem vocati, euntes simplici corde, et causam penitus ignorantes. Accersivit quoque Absalom Ahitophel Giloniten consiliarium David, de civitate sua Gilo, cum immolaret victimas. Et facta est conjuratio valida, populusque [Col. 0642A] concurrens augebatur cum Absalom. Venit igitur nuntius ad David, dicens: Toto corde universus Israel [d 1Kb] sequitur Absalom. [T. CXVI.] Et ait David servis suis, qui erant cum eo in Jerusalem: Surgite, fugiamus, neque enim erit nobis effugium a facie Absalom: festinate egredi, ne forte veniens occupet nos et impellat super nos ruinam [h. malum], et percutiat civitatem in ore gladii. Dixeruntque servi regis ad eum: Omnia quaecumque praeceperit [h. elegerit] dominus noster rex, libenter exsequemur [Ms. exsequimur] servi tui. Egressus est ergo rex, et universa domus ejus, pedibus suis, et dereliquit rex decem mulieres concubinas ad custodiendam domum. Egressusque rex et omnis [h omnis populus] Israel, pedibus suis stetit procul a domo, et universi [Col. 0642B] servi ejus ambulabant juxta eum, et legiones [h. non habet legiones] Cherethi et Phelethi, et omnes Getthaei, [e 1Kb] sexcenti viri, qui secuti eum, fuerant pedites de Geth, praecedebant regem. Dixit autem rex ad Ethai Getthaeum: Cur venis nobiscum? revertere, et habita cum rege, quia peregrinus es, et egressus es de loco tuo: heri venisti, et hodie compelleris nobiscum egredi? ego autem vadam quo iturus sum: revertere et reduc tecum fratres tuos, [f 2Kb] quoniam ostendisti gratiam et fidem [h. ostendisti misericordiam et veritatem]. Et respondit Ethai regi [Col. 0643A] dicens: Vivit Dominus, et vivat [Ms. vivit] dominus meus rex: quoniam in quocumque loco fueris, domine mi rex, sive in morte, sive in vita, ibi erit servus tuus. Et ait David Ethai: Veni, et transi. Et transivit Ethai Getthaeus, et omnes viri qui cum eo erant, et reliqua multitudo. Omnesque flebant [h. omnisque terra flebat] voce magna, et universus populus transibat: rex quoque transgrediebatur torrentem Cedron, et cunctus populus incedebat contra viam, quae respicit ad desertum. Venit autem et Sadoc [h. etiam et Sadoc] [a 1Kb] sacerdos, et universi levitae cum eo portantes arcam foederis Dei, et deposuerunt arcam Dei: ascendit Abiathar, donec expletus esset omnis populus, qui egressus fuerat de civitate. Et dixit rex ad Sadoc: [Col. 0643B] Reporta arcam Dei in urbem: si invenero gratiam in oculis Domini, reducet me, et ostendet mihi eam, et tabernaculum suum [h. et glorificabo eum]. Si autem dixerit [b 1Kb] mihi: Non places: praesto sum, faciat mihi [Vulg. tacet mihi] quod bonum est coram se [h. quod bonum est in oculis ejus]. Et dixit rex ad Sadoc sacerdotem: O videns revertere [h. Si videtur tibi, revertere] in civitatem in pace: [c 1Kb] Ahimaas filius tuus, et Jonathan filius Abiathar, hi duo filii vestri, sint vobiscum. Ecce ego abscondar [h. morabor] in campestribus deserti, donec veniat sermo a vobis indicans mihi. Reportaverunt igitur Sadoc et Abiathar arcam Dei in Jerusalem, et manserunt ibi. Porro David ascendebat clivum olivarum, ascendens et flens, et [Col. 0643C] operto capite et nudis pedibus incedens; sed et omnis populus, qui erat cum eo, operto capite, ascendebat plorans. Nuntiatum est autem David, quod et Ahitophel esset in conjuratione [h. rebellione] cum Absalom, dixitque David: Infatua, quaeso, consilium Ahitophel, Domine. Cumque ascenderet David summitatem montis, in quo adoraturus erat Deum, ecce occurrit ei Husai Arachites, scissa veste [h. tunica], et terra pleno [h. sparso] capite. [T. CXVII.] Et dixit ei David: Si veneris mecum, eris mihi oneri: sin autem in civitatem revertaris, et dixeris, Absalom: Servus tuus sum ego [Ms. et Vulg. tacent ego], rex: sicut fui servus patris tui, sic ero servus tuus: dissipabis consilium Ahitophel. Habes autem tecum Sadoc et Abiathar sacerdotes, et omne verbum [Col. 0643D] quodcumque audieris de domo regis, indicabis Sadoc et Abiathar sacerdotibus. Sunt autem cum [Col. 0644A] eis duo filii eorum, Ahimaas [Vulg. ad. filius], Sadoc et Jonathan, Abiathar: et mittetis per eos [h. per manus eorum] ad me omne verbum quod audieritis. Veniente ergo Husai amico David in civitatem, Absalom quoque ingressus est Jerusalem.

[Cap. XVI.] Cumque David transisset paululum montis verticem, apparuit Siba puer Miphiboseth in occursum ejus, cum duobus asinis, qui onusti erant ducentis panibus, et centum alligaturis uvae passae [h. et centum passis], et centum massis palatharum, et utribus vini [h. amphora vini]. Et dixit rex Sibae: Quid sibi volunt haec? Responditque Siba: Asini, domesticis regis ut sedeant, et panes et palathae, ad vescendum pueris: [d 1Kb] vinum autem, ut bibat si quis defecerit in deserto. Et ait rex: Ubi est [Col. 0644B] filius domini tui? Responditque Siba regi: Remansit [h. Ecce sedet] in Jerusalem, dicens: Hodie restituet mihi domus Israel regnum patris mei. Et ait rex Sibae: Tua sint omnia quae fuerunt Miphiboseth. Dixitque Siba: Oro [e 1Kb] , inveniam gratiam coram te [h. in oculis tuis], domine mi rex. [T. CXVIII.] Venit ergo rex David usque Bahurim, et ecce egrediebatur inde vir de cognatione domus Saul, nomine Semei, filius Gera, procedebat egrediens, et maledicebat, mittebatque lapides contra David et contra universos servos regis David: omnis autem populus, et universi bellatores, a dextro et a sinistro latere regis incedebant. Ita autem loquebatur Semei cum malediceret [f 1Kb] : Egredere, vir sanguinum, et vir Belial. Reddidit tibi Dominus universum sanguinem domus [Col. 0644C] Saul: quoniam invasisti regnum pro eo, et dedit Dominus regnum in manu Absalom filii tui: et ecce premunt te mala tua [h. Et ecce tu in malo tuo], quoniam vir sanguinum es. Dixit autem Abisai filius Sarviae, regi: Quare maledicit canis hic [g 1Kb] moriturus [h. mortuus] domino meo regi? vadam, et amputabo caput ejus. Et ait rex: Quid mihi et vobis, filii Sarviae? dimittite eum, [h 10Kb] ut maledicat: Dominus enim praecepit ei, ut malediceret David: et quis est qui audeat dicere [h. et quis dicet], quare sic fecerit? Et ait rex Abisai, et universis servis suis: Ecce filius meus, qui egressus de utero meo [de visceribus meis], quaerit animam meam: quanto magis nunc filius Jemini? dimitte eum ut [Ms. dimitte, ut], maledicat juxta praeceptum Domini: si forte respiciat Dominus [Col. 0644D] afflictionem meam, et reddat mihi [Vulg. addunt Dominus] bonum pro maledictione hac hodierna. Ambulabat [Col. 0645A] itaque David et socii ejus per viam cum eo [h. non habet]. Semei autem per jugum montis ex latere, contra illum gradiebatur, maledicens et mittens lapides adversum eum, terramque spargens. Venit itaque rex, et universus populus cum eo lassus, et refocillatus [a 1Kb] est ibi. Absalom autem et omnis populus Israel ingressi sunt Jerusalem, sed et Ahitophel cum eo. Cum autem venisset Husai Arachites amicus David ad Absalom, locutus est ad eum: Salve, rex, salve, rex [h. Vivat rex, vivat rex]. Ad quem Absalom, haec est, inquit, gratia [h. misericordia] tua ad amicum tuum? quare non ivisti cum amico tuo? Responditque Husai ad Absalom: Nequaquam, quia illius ero, quem elegit Dominus, et omnis hic populus, et universus Israel, et cum eo [Col. 0645B] manebo. Sed, ut et hoc inferam, cui ego [Vulg. ergo] serviturus sum? nonne filio regis? sicut parui patri tuo, sic parebo et tibi. [T. CXIX.] Dixit autem Absalom ad Ahitophel: Inite consilium quid agere debeamus. Et ait Ahitophel ad Absalom: Ingredere ad concubinas patris tui, quas dimisit ad custodiendam domum: ut cum audierit omnis Israel quod foedaveris patrem tuum, roborentur manus eorum tecum. Tetenderunt igitur Absalom tabernaculum in solario, ingressusque est ad concubinas patris sui coram universo Israel. Consilium autem Ahitophel, quod dabat in diebus illis, quasi si quis consuleret Deum: sic erat omne consilium Ahitophel, et cum esset cum David, et cum esset cum Absalom.

[Col. 0645C] [T. CXX, Cap. XVII.] Dixit igitur Ahitophel ad Absalom: Eligam mihi [h. nunc] duodecim millia virorum, et consurgens persequar David hac nocte. Et irruens super eum (quippe qui lassus est, et solutis manibus) percutiam eum: cumque fugerit omnis populus, qui cum eo est, percutiam regem desolatum. Et reducam universum populum, quomodo omnes [b 1Kb] reverti solent: unum enim virum tu quaeris, et omnis populus erit in pace. Placuitque sermo ejus Absalom, et cunctis majoribus natu Israel. Ait autem Absalom: vocate et Husai Arachitem, et audiamus quid etiam ipse dicat. Cumque venisset Husai ad Absalom, ait Absalom ad eum: Hujuscemodi sermonem [Ms. addit quem] locutus est Ahitophel: facere debemus an non? quod das consilium? Et [Col. 0645D] dixit Husai ad Absalom: Non bonum consilium, quod dedit Ahitophel hac vice. Et rursum intulit Husai: Tu nosti patrem tuum, et viros qui cum eo sunt, esse fortissimos et amaro animo, veluti si ursa, raptis catulis, in saltu saeviat: sed et pater tuus vir bellator est, nec morabitur cum populo. Forsitan nunc latitat in foveis, aut in uno, quo voluerit, loco: et cum ceciderit unus quilibet in principio, audiet [Col. 0646A] quicumque audierit, et dicet: Facta est plaga in populo qui sequebatur Absalom. Et fortissimus [h.] ipse, [c 1Kb] cujus cor est quasi leonis, pavore solvetur: scit enim omnis Israel, fortem esse patrem tuum, et robustos omnes qui cum eo sunt. Sed hoc mihi videtur rectum esse consilium: ut [Ms. et Vulg. tacent ut] congregetur ad te universus Israel, a Dan usque Ber Sabee, quasi arena maris innumerabilis, et tu eris in medio eorum. Et irruemus super eum in quocumque loco fueritin ventus, et operiemus eum, sicut cadere solet ros super terram, et non relinquemus de viris, qui cum eo sunt, ne unum quidem. Quod si urbem aliquam fuerit ingressus, circumdabit omnis Israel civitati illi funes, et trahemus eam (id est David) in torrentem, ut non reperiatur ne [Col. 0646B] calculus quidem ex ea. Dixitque Absalom, [d 1Kb] et omnes viri Israel: Melius est consilium Husai Arachitae consilio Ahitophel. Domini autem nutu dissipatum est consilium Ahitophel utile, ut induceret Dominus super Absalom malum. Et ait Husai Sadoc et Abiathar sacerdotibus: Hoc et hoc modo consilium dedit Ahitophel Absalom, et senioribus Israel, et ego tale et tale dedi consilium. Nunc ergo mittite cito, et nuntiate David, dicentes: Ne moremini [h. Ne permaneas] nocte hac in campestribus deserti, sed absque dilatione transgredere; ne forte absorbeatur rex, et omnis populus qui cum eo est. Jonathan autem et Ahimaas [Ms. Achimaas] stabant juxta fontem Rogel: abiit ancilla et nuntiavit eis, et illi profecti sunt, ut referrent ad regem David [Col. 0646C] nuntium: non enim poterant videri, aut introire civitatem. Vidit autem eos quidam puer, et indicavit Absalom: illi vero concito gradu ingressi sunt domum cujusdam viri in Bahurim, qui habebat puteum in vestibulo suo, et descenderunt in eum. Tulit autem mulier, et expandit velamen super os putei, quasi siccans ptisanas, et sic res latuit. Cumque venissent servi Absalom ad mulierem in domum, dixerunt: Ubi est Ahimaas et Jonathan? Et respondit eis mulier: Transierunt [Vulg. ad. festinanter], gustata paululum aqua. At hi qui quaerebant cum non reperissent, reversi sunt Jerusalem. Cumque abiissent, ascenderunt illi de puteo, et pergentes nuntiaverunt regi David, atque dixerunt: Surgite, et transite cito fluvium [h aquam], quoniam hujuscemodi dedit [Col. 0646D] consilium contra vos Ahitophel. Surrexit ergo David, et omnis populus qui erat cum eo, et transierunt Jordanem, donec dilucesceret, et ne unus quidem residuus fuit, qui non transisset fluvium [h. Jordanem]. [T. CXXI.] Porro Ahitophel videns quod non fuisset factum consilium suum, stravit asinum suum et surrexit et abiit in domum suam et in civitatem suam, et disposita domo sua, suspendio interiit, et sepultus [Col. 0647A] est in sepulcro patris sui. [a 1Kb] David autem venit in Castra [h. Mahnaim], et Absalom transivit Jordanem, ipse et omnes [b 1Kb] viri Israel cum eo. Amasam vero coustituit Absalom pro Joab super exercitum: Amasa autem erat filius viri, qui vocabatur Jetra de Jezreli [h. Israelites, Ms. hiereli], qui ingressus est ad Abigail [h. Abigal] filiam Naas, sororem Sarviae, quae fuit mater Joab [h. matrem Joab]. Et castrametatus est Israel cum Absalom in terra Galaad. Cumque venisset David in Castra [h. Mahnaim], Sobi filius Naas de Rabbath filiorum Ammon, et Machir filius Ammiel de Lodabar, et Berzellai Galaadites de Rogelim, obtulerunt ei stratoria, et tapetia, et vasa fictilia, frumentum, et hordeum, et farinam, et polentam, et fabam, et lentem, frixum cicer [h. [Col. 0647B] non habet, frixum cicer, sed polentam], et mel, et butyrum, oves, et pingues vitulos. Dederuntque David, et populo qui cum eo erat, ad vescendum: suspicati enim sunt populum fame et siti fatigari in deserto.

[T. CXXII, Cap. XVIII.] Igitur considerato [h. dinumerato] David populo suo, constituit super eos tribunos, et centuriones, et dedit populi tertiam partem sub manu Joab, et tertiam partem sub manu Abizai filii Sarviae fratris Joab, et tertiam partem [Ms. tacet partem] sub manu Ethai, qui erat de Geth: dixitque rex ad populum: Egrediar et ego vobiscum. Et respondit populus: Non exibis: sive enim fugerimus, non magnopere ad eos de nobis pertinebit, sive media pars ceciderit e nobis, [Col. 0647C] non satis curabunt: quia tu unus pro decem millibus computaris: melius est igitur ut sis nobis in urbe praesidio. Ad quos rex ait: Quod vobis rectum videtur, hoc faciam. Stetit ergo rex juxta portam: egrediebaturque populus per turmas suas, centeni, et milleni. Et praecepit rex Joab, Abisai, et Ethai, dicens: Servate mihi puerum Absalom. Et omnis populus audiebat praecipientem regem cunctis principibus pro Absalom: Itaque egressus est populus in campum contra Israel, et factum est praelium in saltu Ephraim. Et caesus est ibi populus Israel ab exercitu David [h. a servis David], factaque est plaga magna in die illa viginti millium. Fuit autem ibi praelium dispersum super faciem omnis terrae, et multo plures erant quos saltus consumpserat de populo, quam [Col. 0647D] hi quos voraverat gladius in die illo. [T. CXXIII.] Accidit autem ut occurreret Absalom servis David, sedens mulo: cumque ingressus fuisset mulus subter condensam quercum et magnam, adhaesit caput ejus quercui, et illo suspenso inter coelum et terram, [Col. 0648A] mulus, cui insederat, pertransivit. Vidit autem hoc quispiam, et nuntiavit Joab, dicens: Vidi Absalom pendere de quercu. Et ait Joab viro, qui nuntia verat ei: Si vidisti, quare non confodisti eum cum terra, et ego dedissem tibi decem argenti siclos [h. decem argenteis], et unum balteum? Qui dixit ad Joab: Si appenderes in manibus meis mille argenteos, nequaquam mitterem manum meam in filium regis: audientibus enim nobis, praecepit rex tibi, et Abisai, et Ethai, dicens: Custodite mihi puerum Absalom. Sed et si [Ms. sed si] fecissem contra animam meam audacter, nequaquam hoc regem latere potuisset, et tu stares ex adverso. Et ait Joab: Non sicut tu [Ms. tac. tu] vis, sed aggrediar eum coram te. Tulit ergo tres lanceas in manu sua, et infixit [Col. 0648B] eas in corde Absalom: cumque adhuc palpitaret [h. cum adhuc viveret] haerens in quercu, cucurrerunt decem juvenes armigeri [h. et cucurrerunt decem pueri] Joab, et percutientes interfecerunt eum. Cecinit autem Joab buccina, et retinuit populum, ne persequeretur fugientem Israel, volens parcere multitudini [h. populo]. Et tulerunt Absalom, et projecerunt eum in saltu [Ms. saltum], in foveam grandem, et comportaverunt super eum acervum lapidum magnum nimis: omnis autem Israel fugit in tabernacula sua. Porro Absalom erexerat sibi, cum adhuc viveret, titulum qui est in valle regis: dixerat enim: Non habeo filium, et hoc erit monimentum nominis mei. Vocavitque titulum nomine suo, et appellatur Manus Absalom, usque in diem hanc. Ahimaas autem [Col. 0648C] filius Sadoc, ait: Curram, et nuntiabo regi, quia judicium fecerit ei Dominus de manu inimicorum ejus. Ad quem Joab dixit: Non eris nuntius in hac die, sed nuntiabis in alia: hodie nolo te nuntiare, filius enim regis est mortuus. Et ait Joab Chusi: Vade, et nuntia regi quae vidisti. Adoravit Chusi Joab, et cucurrit. Rursum autem Ahimaas filius Sadoc dixit Joab: Quid impedit si etiam ego curram post Chusi? Dixitque ei Joab: Quid vis currere, fili mi? non eris boni nuntii bajulus. Qui respondit: Quid enim si cucurrero? et ait ei [Ms. tac. ei]. Curre. Currens ergo Ahimaas per viam compendii, transivit Chusi. David autem sedebat inter duas: speculator vero, qui erat in fastigio portae super murum, elevans oculos, vidit hominem currentem solum. Et [Col. 0648D] exclamans indicavit regi, dixitque rex. Si solus est, bonus [h. non habet, bonus] est nuntius in ore ejus. Properante autem illo et accedente propius, vidit speculator hominem alterum currentem, et vociferans in culmine, ait: Apparet mihi homo [c 1Kb] alter [Col. 0649A] currens solus. Dixitque rex: Et iste bonus [h. non habet bonus] est nuntius [h. Etiam et iste nuntius]. Speculator autem, Contemplor, ait, cursum prioris, quasi cursum Ahimaas filii Sadoc. Et ait rex: Vir bonus est, et nuntium portans bonum, venit. Clamans autem Ahimaas, dixit ad regem: Salve [h. Pax] [a 1Kb] rex, et adorans regem coram eo [h. Non habet, coram eo] pronus in terram, ait: Benedictus Dominus Deus tuus [Ms. tac. tuus], qui conclusit homines, qui levaverunt manus suas contra dominum meum regem. Et ait rex: Estne pax puero Absalom? Dixitque Ahimaas: Vidi tumultum magnum, cum mitteret Joab servus tuus, o rex, me servum tuum: nescio aliud [h. quid]. Ad quem rex: Transi, ait, et sta hic. Cumque ille transisset [Ms. transiret], et [Col. 0649B] staret, apparuit Chusi, et veniens ait: Bonum apporto nuntium, domine mi rex: judicavit enim pro te Dominus hodie de manu omnium qui surrexerunt contra te. [T. CXXIV.] Dixit autem rex ad Chusi: Estne pax puero Absalom? Cui respondens Chusi: Fiant, inquit, sicut puer [b 1Kb] , inimici domini mei regis, et universi, qui consurgunt adversus eum in malum. Contristatus itaque rex ascendit coenaculum portae, et flevit. Et sic loquebatur, vadens: Fili mi Absalom, fili mi Absalom: quis mihi tribuat, ut ego moriar pro te, Absalom fili mi, fili mi [c 1Kb] Absalom!

[Cap. XIX.] Nuntiatum est autem Joab, quod rex fleret, et lugeret filium suum [h. et lugeret super Absalon], et versa est victoria [h. salus] in die illa in luctum omni populo: audivit enim populus in die [Col. 0649C] illa dici: Dolet rex super filio suo. Et declinabat populus in die illa ingredi civitatem, quomodo declinare solet populus versus [Ms. aversus] et fugiens de praelio. [T. CXXV.] Porro rex operuit caput suum, et clamabat voce magna: Fili mi Absalom, Absalom fili mi, fili mi [Vulg. tac. fili mi]! Ingressus ergo Joab ad regem in domum, dixit: Confudisti hodie vultus omnium servorum tuorum, qui salvam fecerunt [h. qui eruerunt] animam tuam, et animam filiorum tuorum, et filiarum tuarum, et animam uxorum tuarum, et animam concubinarum tuarum. Diligis [Ms. Diligens et odio habens] odientes te, et odio habes diligentes te, et ostendisti hodie, quia non curas de ducibus tuis, et de servis tuis [h. nuntiasti hodie quia non sint tibi duces et servi], et vere [Col. 0649D] cognovi modo, quia si Absalom viveret, et nos omnes occubuissemus, tunc placeret tibi [h. in oculis tuis]. Nunc igitur surge, et procede, et alloquens satisfac servis tuis: juro enim tibi per Dominum [h. juravi enim in Dominum], quod si non exieris, ne unus quidem remansurus sit tecum nocte hac: et pejus hoc tibi erit, quam omnia mala quae venerunt super te, ab adolescentia tua usque in praesens. [Col. 0650A] Surrexit ergo rex, et sedit in porta: et omni populo nuntiatum est quod rex sederet in porta: venitque universa multitudo [h. omnis populus] coram rege: Israel autem fugit in tabernacula sua. [T. CXXVI.] Omnis quoque populus certabat [h. judicabat] in cunctis tribubus Israel, dicens: Rex liberavit nos de manu inimicorum nostrorum, ipse salvavit nos de manu Philisthinorum, et nunc fugit de terra propter Absalom. Absalom autem, quem unximus super nos, mortuus est in bello: usquequo siletis, et non reducitis regem? Rex vero David misit ad Sadoc et ad Abiathar sacerdotes, dicens: Loquimini ad majores natu Juda, dicentes: Cur venitis [Ms. venistis] novissimi ad reducendum regem in domum suam? (Sermo autem omnis Israel pervenit [Col. 0650B] [Ms. et Vulg. pervenerat] ad regem in domo ejus.) Fratres mei vos, os meum, et caro mea vos, quare novissimi reducitis regem? Et Amasae dicite: Nonne os meum es, et caro mea [Vulg add. es]? Haec faciat mihi Deus, et haec addat, si non magister militiae fueris coram me omni tempore [h. omnibus diebus] pro Joab. Et inclinavit cor omnium virorum Juda, quasi viri unius: miseruntque ad regem, dicentes; Revertere tu, et omnes servi tui. Et reversus est rex et venit usque ad Jordanem, et [Vulg. add. omnis] Juda venit in Galgala, ut occurreret regi, et transduceret eum Jordanem. Festinavit autem Semei filius Gera filii Jemini de Bahurim, et descendit cum viris Juda in occursum regis David cum mille viris de Benjamin, et Siba puer de domo Saul, et quindecim [Col. 0650C] filii ejus, ac viginti servi erant [h. non habet] cum eo, et irrumpentes Jordanem, ante regem transierunt vada, ut transducerent domum regis, et facerent juxta jussionem ejus [h. juxta quod bonum in oculis regis] [T. CXXVII.] Semei autem filius Gera prostratus coram rege, cum [d 1Kb] transisset Jordanem, dixit ad eum: Ne reputes mihi, domine mi, iniquitatem, neque memineris injuriarum [Ms. injuriam] servi tui in die, qua egressus es, domine mi rex, de Jerusalem, neque ponas, rex, in corde tuo. Agnosco enim servus tuus peccatum meum, et idcirco hodie primus veni de omni [Ms. tac. omni] domo Joseph, descendique in occursum domini mei regis. Respondens vero Abisai filius Sarviae, dixit: Numquid pro his [h. propter hoc] verbis non occidetur Semei, [Col. 0650D] quia maledixit Christo Domini? Et ait David: Quid mihi, et vobis, filii Sarviae? cur efficiamini [h. eritis] mihi hodie in satan? ergone hodie interficietur vir in Israel? an ignoro [h. Quia nonne novi] hodie me factum regem super Israel? Et ait rex Semei: Non morieris. Juravitque ei. Miphiboseth quoque Filius Saul descendit in occursum regis, [e 2Kb] illotis pedibus [h. pedibus infectis], et intonsa barba: vestesque [Col. 0651A] suas non laverat a die qua egressus fuerat rex, usque ad diem reversionis ejus in pace. Cumque Jerusalem occurrisset regi, dixit ei rex: Quare non venisti mecum, Miphiboseth? Qui respondens ait: Domine mi rex, servus meus contempsit me: dixi ei ego famulus tuus, ut sterneret mihi asinum, et ascendens abirem cum rege: claudus enim sum servus tuus. Insuper et accusavit me servum tuum ad te dominum meum regem: tu autem, domine mi rex, sicut angelus Dei [Vulg. add. es], fac quod placitum est tibi [h. in oculis tuis]. Neque enim fuit domus patris mei, nisi morti obnoxia domino meo regi: tu autem posuisti me servum tuum inter convivas mensae tuae: quid igitur habeo justae querelae, aut quid possum ultra vociferari ad regem? [Col. 0651B] Ait ergo ei rex: Quid ultra loqueris? fixum est quod locutus sum, tu et Siba dividite possessiones [h. Dixi, tu et Siba dividite agrum]. Responditque Miphiboseth regi: Etiam cuncta accipiat, postquam reversus est dominus meus rex pacifice in domum suam. Berzellai quoque Galaadites, descendens de Rogelim transduxit regem [h. et transiit cum rege] Jordanem, paratus etiam ultra fluvium prosequi eum [h. ad transmittendum eum]. Erat autem Berzellai Galaadites senex valde, id est, octogenarius, et ipse praebuit alimenta regi, cum moraretur in castris: fuit quippe vir dives nimis. Dixit itaque rex ad Berzellai: Veni mecum, ut requiescas securus [Ms. secure] mecum in Jerusalem. Et ait Berzellai ad regem: Quot sunt dies annorum vitae meae, ut ascendam cum [Col. 0651C] rege Jerusalem? Octogenarius sum hodie: numquid vigent sensus mei ad discernendum suave, aut amarum [h. bonum, vel malum]? aut delectare potest servum tuum cibus et potus? vel audire possum ultra vocem cantorum, atque cantatricum? quare servus tuus sit oneri domino meo regi? Paululum [a 1Kb] procedam famulus tuus ab Jordane tecum: nec indigeo hac vicissitudine: sed obsecro, ut revertar servus tuus, et moriar in civitate mea [Vulg. add. et sepeliar], juxta sepulcrum patris mei, et matris meae. [T. CXXVIII.] Est autem servus tuus [h. Ecce servus tuus] Chamaam, ipse vadat tecum, domine mi rex, et fac ei quod tibi bonum videtur [h. quod [Col. 0652A] bonum est in oculis tuis]. Dixitque rex: Mecum transeat Chamaam, et ego faciam ei quidquid tibi placuerit, et omne, quod petieris a me, impetrabis. Cumque transisset universus populus et rex Jordanem, osculatus est rex Berzellai, et benedixit ei, et ille reversus est in locum suum. Transivit ergo rex in Galgala, et Chamaam cum eo. Omnis autem populus Juda transduxerat regem, et media tantum pars adfuerat de populo Israel. Itaque omnes viri Israel concurrentes ad regem dixerunt ei: Quare te furati sunt fratres nostri viri Juda, et transduxerunt regem et domum ejus Jordanem, omnesque viros David cum eo? Et respondit omnis vir Juda ad viros Israel: Quia propior est mihi rex: cur irasceris super hac re? numquid comedimus aliquid ex rege, aut munera [Col. 0652B] nobis data sunt? Et respondit vir Israel ad viros Juda, et ait: Decem partibus ego sum major apud regem, magisque ad me pertinet David quam ad te [h. Decem partes mihi sunt apud regem, magisque ego in David quam tu]: cur mihi fecisti injuriam, et non mihi nuntiatum est priori, ut reducerem regem meum [h. Nonne sermo meus prior fuit, ut reducerem regem meum]? Durius autem responderunt viri Juda viris Israel.

[Cap. XX.] Accidit quoque ut ibi esset vir Belial, nomine Seba, filius Bochri [h. Bichri], vir Jemineus: et cecinit buccina, et ait: Non est nobis pars in David, neque haereditas in filio Isai: [b 2Kb] revertere in tabernacula tua, Israel. Et separatus est omnis Israel a David, secutusque est Seba filium Bochri [h. [Col. 0652C] Bichri]: viri autem Juda adhaeserunt regi suo, a Jordane usque ad Jerusalem. Cumque venisset rex in domum suam in Jerusalem [h. non habet, rex: sed, David], tulit decem mulieres concubinas, quas dereliquerat ad custodiendam domum, et tradidit eas in custodiam, alimenta eis praebens, et non est ingressus ad eas, sed erant clausae usque ad diem mortis suae in viduitate viventes. Dixit autem rex Amasae: Convoca mihi omnes viros Juda in diem tertium, et tu adesto [Ms. esto] praesens. Abiit ergo Amasa ut convocaret Judam, et moratus est extra placitum, quod ei constituerat [c 1Kb] rex. Ait autem David ad Abisai: Nunc magis afflicturus est nos Seba [Col. 0653A] filius Bochri quam Absalom: tolle igitur servos domini tui, et persequere post illum [Vulg. eum], ne forte inveniat civitates munitas, et effugiat nos. Egressi sunt ergo cum eo viri Joab, Cherethi quoque et Phelethi, et omnes robusti exierunt de Jerusalem ad persequendum Seba filium Bochri. Cumque illi essent juxta lapidem grandem, qui est in Gabaon, Amasa veniens occurrit eis [h. Amasa veniens ad faciem illorum. [a 1Kb] Nostri codices, Amasa veniens occurrit eis]. Porro Joab vestitus erat tunica stricta ad mensuram habitus sui, et desuper accinctus gladio dependente usque ad ilia, in vagina, qui [b 1Kb] fabricatus levi motu egredi poterat, et percutere. Dixit itaque Joab ad Amasam: Salve, mi frater [h. Pax tibi, frater]. Et tenuit manu dextera mentum Amasae [Col. 0653B] quasi osculans eum. Porro Amasa non observavit gladium quem habebat Joab [h. quem habebat Joab in manu]. [T. CXXX.] Qui percussit eum in latere, et effudit intestina ejus in terram, nec secundum vulnus apposuit, [c 1Kb] et mortuus est. Joab autem, et Abisai frater ejus, persecuti sunt post [h. ms. tacet post] Seba filium Bochri. Interea quidam viri, cum stetissent juxta cadaver Amasae, de sociis Joab, dixerunt: Ecce qui esse voluit pro Joab [d 1Kb] comes David [h. de pueris Joab [d 1Kb] dixerunt: quisquis voluntatem habet in Joab, et obediens vult esse David, sequetur Joab]. Amasa autem conspersus sanguine, jacebat in media via. Vidit hoc quidam vir quod subsisteret omnis populus ad videndum eum, et amovit Amasam de via in agrum, operuitque eum [Col. 0653C] vestimento, ne subsisterent transeuntes propter eum. Amoto ergo illo de via, transibat omnis vir sequens Joab ad persequendum Seba filium Bochri. Porro ille transierat per omnes tribus Israel in Abelam, et Beth-Macha: omnesque [e 1Kb] viri electi congregati fuerant ad eum. Venerunt itaque et oppugnabant eum in Abela, et in Beth-Macha, et circumdederunt munitionibus civitatem, et obsessa est urbs: omnis autem turba [h. populus], quae erat cum Joab, moliebatur destruere muros. Et exclamavit mulier sapiens de civitate: Audite, audite, dicite Joab: Appropinqua huc, et loquar tecum. Qui cum accessisset ad eam, ait illi: Tune [Ms. et Vulg. Tu] es [Col. 0654A] Joab? Et ille respondit: Ego. Ad quem sic locuta est: [T. CXXXI.] Audi sermones ancillae tuae. Qui respondit: Audio. Rursumque illa, Sermo, inquit, dicebatur in veteri proverbio [h. non habet, proverbio]: Qui interrogant, interrogent in Abela, et sic perficiebant. Nonne ego sum quae respondeo veritatem in Israel, et tu quaeris [f 1Kb] subvertere civitatem, et evertere [g 1Kb] matrem in Israel? Quare praecipitas haereditatem Domini? Respondensque Joab, ait: Absit, absit hoc [h. non habet, hoc] a me: non praecipito, neque demolior. Non se sic habet res; sed homo [h. vir] de monte Ephraim, Seba, filius Bochri cognomine, levavit manum suam [Ms. tac. suam] contra regem David; tradite illum solum, et recedemus a civitate: Et ait mulier ad Joab: Ecce caput [Col. 0654B] ejus mittetur [h. projicietur] ad te per murum. Ingressa est ergo ad omnem populum, et locuta est eis sapienter: qui abscissum caput Seba filii Bochri projecerunt ad Joab, et ille cecinit tuba, et recesserunt ab urbe, unusquisque in tabernacula sua: Joab autem reversus est Jerusalem ad regem. Fuit ergo Joab super omnem exercitum Israel: Banaias autem filius Joiadae super Cherethaeos [h.] et Phelethaeos. Aduram vero super tributa: porro Josaphat filius Ahilud, a commentariis. Siva [h. Serva] autem, scriba: Sadoc vero et Abiathar, sacerdotes. Ira autem Jairites [Ms. Hiajarites] [h 1Kb] erat sacerdos David.

[Cap. XXI.] Facta est quoque fames in diebus David tribus annis jugiter, et consuluit David oraculum [h. faciem] Domini. Dixitque Dominus: Propter [Col. 0654C] Saul, et domum ejus et sanguinem [h. et domum sanguinum], quia occidit Gabaonitas. Vocatis ergo Gabaonitis, rex dixit ad eos. (Porro Gabaonitae non sunt de filiis Israel, sed reliquiae Amorrhaeorum: filii quippe Israel juraverant eis, et voluit Saul percutere eos zelo, quasi pro filiis Israel et Juda.) Dixit ergo David ad Gabaonitas: Quid faciam vobis? et quod erit vestri piaculum, ut benedicatis [h. et in quo expiabo, ut benedicatis] haereditati Domini? [T. CXXXII.] Dixeruntque ei Gabaonitae: Non est nobis super argento et auro quaestio, [i 1Kb] sed contra Saul, et contra domum ejus: neque volumus, ut interficiatur homo [h. vir] de Israel. Ad quos ait [Col. 0655A] [a 1Kb] rex: Quid ergo vultis ut faciam vobis? Qui dixerunt regi: Virum qui attrivit nos, et oppressit inique, ita delere debemus, ut ne unus quidem residuus sit [h. et ita disperdere ut ne unus quidem de eis deficiat] de stirpe ejus in cunctis finibus Israel. Dentur nobis septem viri de filiis ejus: et crucifigamus eos Domino in Gabaath Saul, quondam [h. non habet] electi Domini. Et ait rex: Ego dabo. Pepercitque rex Miphiboseth filio Jonathae filii Saul, propter jusjurandum Domini, quod fuerat inter David et inter Jonathan filium Saul. Tulit itaque rex duos filios Respha filiae Aja, quos peperit Sauli, Armoni, et Miphiboseth: et quinque filios Michol filiae Saul, quos genuerat Hadrieli filio Berzellai, qui fuit de Molathi, et dedit eos in manu Gabaonitarum: qui crucifixerunt [Col. 0655B] illos in monte coram Domino: et ceciderunt hi septem simul occisi in diebus messis primis, incipiente messione hordei. Tollens autem Respha filia Aja cilicium, substravit sibi super petram, ab initio messis, donec [h. usque] stillaret aqua super eos de coelo: et non dimisit aves lacerare eos per diem, neque bestias per noctem. Et nuntiata sunt David quae fecerat Respha filia Aja [Ms. Ahaja], concubina Saul. [T. CXXXIII.] Et abiit David, et tulit ossa Saul, et ossa Jonathan filii ejus a viris Jabes Galaad, qui furati fuerant ea de platea Beth-San, in qua suspenderant eos Philisthim, cum interfecissent Saul in Gelboe: et asportavit inde ossa Saul, et ossa Jonathan filii ejus: et colligentes ossa eorum, qui affixi fuerant, sepelierunt ea cum ossibus Saul et Jonathan [Col. 0655C] filii ejus [h. et collegerunt ossa eorum qui affixi erant, et sepelierunt ossa Saul et filii ejus] in terra Benjamin, in latere, in sepulcro Cis patris ejus: feceruntque omnia, quae praeceperat rex, et repropitiatus est Deus terrae post haec. Factum est autem [Col. 0656A] rursum praelium Philisthinorum adversum Israel, et descendit David, et servi ejus cum eo, et pugnabant contra Philisthim. Deficiente autem David, Jesbibenob [Ms. Jesbidenob], qui fuit de genere Arapha, [b 1Kb] cujus ferrum hastae trecentas uncias appendebat, et accinctus erat ense novo, nisus est percutere David. [c 1Kb] Praesidioque ei fuit Abisai filius Sarviae, et percussum Philisthaeum interfecit. Tunc juraverunt viri David, dicentes: [d 1Kb] Jam non egredieris nobiscum in bellum, ne exstinguas lucernam Israel. Secundum quoque bellum fuit in Gob contra Philisthaeos: tunc percussit Sobochai de Husati, Saph [Ms. Seph] de stirpe Arapha, de [e 31Kb] genere gigantum. Tertium quoque fuit bellum in Gob contra Philisthaeos, in quo percussit Adeodatus filius Saltus, polymitarius Bethlehemites, [Col. 0656B] Goliath Getthaeum, cujus hastile hastae erat quasi liciatorium texentium. Quartum bellum fuit in Geth: in quo vir [Vulg. add. fuit] excelsus, qui senos in manibus pedibusque habebat digitos, id est, viginti et quatuor, et erat de origine Arapha, [Al. add. et] blasphemavit Israel. Percussit autem eum Jonatham filius Samaa fratris David. Hi quatuor nati sunt de Arapha in Geth, et ceciderunt in manu David et servorum ejus.

[Cap. XXII.] [f 1Kb] Locutus est autem David Domino verba carminis hujus, in die qua liberavit eum Dominus de manu omnium inimicorum suorum, et manu Saul. Et ait:

   [T. CXXXIV.] Dominus petra mea, et robur meum
       [g 1Kb] et salvator meus.
[Col. 0656C] Deus meus [Vulg. tac. meus], fortis meus, sperabo
      in eum:
   scutum meum, et cornu salutis meae:
Elevator meus, et refugium meum,
   salvator meus, de iniquitate liberabis me.
[Col. 0657A] Laudabilem invocabo Dominum:
   et ab inimicis meis salvus ero.
Quia circumdederunt me contritiones mortis:
   torrentes Belial [a 1Kb] terruerunt me [Vulg. tac. me].
Funes inferi circumdederunt me:
   praevenerunt me laquei mortis.
In tribulatione mea invocabo Dominum,
   et ad Deum meum clamabo:
Et exaudiet de templo suo vocem meam,
   et clamor meus veniet [h. non habet, veniet] ad aures ejus.
Commota est et contremuit terra:
   fundamenta montium [b 1Kb] concussa sunt,
   et conquassata, quoniam iratus est [Vulg. add. eis].
[Col. 0657B] Ascendit fumus [c 1Kb] in naribus ejus,
   et ignis de ore ejus voravit:
   carbones incensi sunt ab eo.
Inclinavit [Ms. Et inclinavit] coelos, et descendit:
   et caligo sub pedibus ejus.
Et ascendit super cherubim [h. Cherub], et volavit:
   et lapsus est [h. apparuit] super pennas venti.
Posuit tenebras in circuitu suo latibulum,
   cribrans aquas de nubibus coelorum.
Prae fulgore in conspectu ejus,
   succensi sunt carbones ignis.
Tonabit de coelis Dominus:
   et excelsus dabit vocem suam.
[Col. 0657C] Misit sagittas, et dissipavit eos,
   fulgur, et consumpsit eos.
Et apparuerunt effusiones maris,
   et revelata sunt fundamenta orbis,
   ab increpatione Domini,
   ab inspiratione spiritus furoris ejus.
Misit de excelso, et assumpsit me,
   et extraxit me de aquis multis.
Liberavit me ab [Ms. de] inimico meo potentissimo,
   et [Ms. tac. et] ab his qui oderant me, quoniam robustiores me erant.
Praevenit me in die afflictionis meae,
   et factus est Dominus firmamentum meum.
Et eduxit me in latitudinem:
   [Col. 0657D] liberavit me, quia [d 1Kb] placui [Vulg. complacui] ei.
Retribuet mihi Dominus secundum justitiam meam:
   et secundum munditiam manuum mearum reddet mihi.
Quia custodivi vias Domini,
   et non egi impie, a Deo meo.
Omnia enim judicia ejus in conspectu meo:
   [Col. 0658A] et praecepta ejus non amovi a me.
Et ero perfectus cum eo,
   et custodiam me ab iniquitate mea.
Et restituet Dominus mihi secundum justitiam meam,
   et secundum munditiam manuum mearum [h. secundum munditiam meam], in conspectu oculorum suorum.
Cum sancto sanctus eris:
   et cum robusto perfectus [h. cum perfecto perfectum].
Cum electo electus eris,
   et cum perverso perverteris [Ms. subverteris].
Et populum pauperem salvum facies:
   oculisque tuis excelsos humiliabis.
[Col. 0658B] Quia tu lucerna mea, Domine,
   et [Vulg. add. tu], Domine, illuminabis tenebras meas.
In te enim curram accinctus:
   in Deo meo transiliam murum.
Deus, immaculata via ejus,
   Eloquium Domini igne examinatum [h. conflatum]:
   scutum est omnium sperantium in se.
Quis est Deus praeter Dominum,
   et quis fortis praeter Deum nostrum?
Deus qui accingit me fortitudine,
   et complanavit [Ms. complantavit] perfectam viam meam.
Coaequans pedes meos cervis,
   [Col. 0658C] et super excelsa mea statuens me.
Docens manus meas ad praelium,
   et componens quasi arcum aereum brachia mea.
Dedisti mihi clypeum salutis tuae,
   et mansuetudo mea [h. tua] multiplicavit me.
Dilatabis gressus meos subtus me,
et non deficient tali mei.
Persequar inimicos meos, et conteram,
   et non revertar [Vulg. convertar] donec consumam eos.
Consumam eos, et confringam, ut non consurgant:
   eadent sub pedibus meis.
Accinxisti me fortitudine ad praelium:
   incurvabis [Vulg. incurvasti] resistentes mihi sub me.
[Col. 0658D] Inimicos meos dedisti mihi dorsum,
   odientes me, et disperdam eos.
Clamabunt, et non erit qui salvet:
   ad Dominum, et non exaudiet eos.
Delebo [h. Conteram] eos, pulverem terrae:
   quasi lutum platearum comminuam eos, atque
       [e 1Kb] confringam.
[Col. 0659A] Salvabis me a contradictionibus populi mei:
    [a 1Kb] custodies me in caput Gentium:
   populus, quem ignoro, serviet mihi.
Filii alieni resistent mihi [h. negabunt me],
   auditu auris obedient mihi.
Filii alieni defluxerunt,
   et contrahentur in angustiis suis.
Vivit Dominus, et benedictus Deus meus [h. fortis meus]:
   et [b 1Kb] exaltetur Deus fortis salutis meae.
Deus, qui das vindictas mihi,
   et dejicis populos sub me.
Qui educis me ab inimicis meis,
   et a resistentibus mihi elevas me:
   a viro iniquo [h. iniquitatis] liberabis me.
[Col. 0659B] Propterea confitebor tibi, Domine, in gentibus:
   et nomini tuo cantabo.
    [c 1Kb] Magnificanti [Vulg. magnificans et faciens] salutes regis sui,
   et facienti misericordiam christo suo,
   David et semini ejus in sempiternum.

[Cap. XXIII.] Haec autem sunt verba [h.] [d 1Kb] David novissima. Dixit David filius Isai: Dixit vir, cui constitutum est de Christo Dei Jacob [cui constituta est scala Christo Dei Jacob], egregius psaltes [h. et alii codices, [e 2Kb] psalta] Israel: Spiritus Domini locutus est per me [h. in me], et sermo ejus per linguam meam [h. super linguam meam]. Dixit Deus Israel, locutus est mihi fortis Israel, dominator hominum justus, dominator [h. dominatur] in timore Dei. Et [Col. 0659C] sicut lux aurorae, oriente sole, mane absque nubibus rutilat, et sicut pluviis germinat herba de terra [h. et sicut pluvia germinat herbam de terra]. Nec tanta est domus mea apud Deum, ut pactum aeternum iniret mecum, firmum in omnibus atque munitum. Cuncta enim salus mea, [f 1Kb] et omnis voluntas: nec est quidquam ex ea quod non germinet. Praevaricatores autem quasi spinae evellentur universi, quae non tolluntur [g 1Kb] manibus. Et si quis tangere voluerit eas [h. Et vir tangens eos], armabitur ferro et ligno lanceato, igneque succensae [h. succensi] comburentur usque ad nihilum. Haec nomina fortium David. Sedens in cathedra sapientissimus princeps inter tres, ipse est quasi tenerrimus ligni [Col. 0660A] vermiculus, qui octingentos interfecit impetu uno. Post hunc, Eleazar filius patrui ejus Ahoi [h. Eleazar filius Dodo, filius Ahoi] inter tres fortes, qui erant cum David quando exprobraverunt Philisthim, et congregati sunt illuc in praelium. Cumque ascendissent viri Israel, ipse stetit, et percussit Philisthaeos, donec deficeret manus ejus, et obrigesceret cum gladio: fecitque Dominus salutem magnam in die illa: et populus qui fugerat [h. non habet, qui fugerat], reversus est ad caesorum spolia detrahenda. Et post hunc, Semma filius Age de Arari. Et congregati sunt Philisthim in statione: erat quippe ibi ager plenus lente. Cumque fugisset populus a facie Philisthim, stetit ille in medio agri, et tuitus est eum, percussitque Philisthaeos: et fecit Dominus salutem [Col. 0660B] magnam. Nec non [h 1Kb] et ante descenderant [h. Et descenderunt] tres qui erant principes inter triginta, et venerant tempore messis ad David in speluncam Odollam: castra autem Philisthim erant posita in valle Gigantum. Et David erat in praesidio: porro statio Philistinorum tunc erat in Beth-Leem. [T. CXXXV.] Desideravit igitur David, et ait: Si quis mihi daret potum aquae, de cisterna quae est in Beth-Leem juxta portam? Irruperunt ergo tres fortes castra Philisthinorum, et hauserunt aquam de cisterna Beth-Leem, quae erat juxta portam, et attulerunt ad David: at ille noluit bibere, sed libavit eam Domino, dicens: Propitius sit mihi Dominus, ne faciam hoc [h. Absit a me, Domine, ut faciam hoc]: num sanguinem hominum istorum, qui profecti [Col. 0660C] sunt, et animarum periculum bibam? Noluit ergo bibere. Haec fecerunt tres robustissimi. Abisai quoque frater Joab filius Sarviae, princeps erat de tribus [i 1Kb] istis: ipse est qui elevavit hastam suam contra trecentos quos interfecit, nominatus in illis tribus, et inter tres nobilior, eratque eorum princeps, sed usque ad tres primos [h. non habet primos] non pervenerat. Et Banaias filius Joiadae viri fortissimi [h. filii viri fortissimi], magnorum [h. magister] operum, de Cabseel [ms. Capsael]: ipse percussit duos leones Moab, et ipse descendit, et percussit leonem in media cisterna diebus nivis. Ipse quoque interfecit Aegyptium virum, virum dignum spectaculo, habentem in manu hastam: itaque cum [Col. 0661A] descendisset ad eum in virga, vi extorsit hastam de manu Aegyptii, et interfecit eum hasta sua. Haec fecit Banaias filius Joiadae. Et ipse nominatus inter tres robustos, qui erant inter triginta nobiliores: verumtamen usque ad tres non pervenerat: fecitque eum sibi David auricularium, a secreto [h. non habet a secreto]. Asaal frater Joab inter triginta. Eleanan filius patrui ejus [h. filius Dodo] de Beth-Leem, Semma de Arodi, Elica de Arodi, Heles [Ms. Arari Helas] de Phelti, Hira filius Aces de Thequa, Abiezer de Anathoth, [a 1Kb] Mobonnai de Usati, Selmon Aohites, Maarai Netophathites, Heleb filius Baana [Ms. Heled et Banaa], et ipse [h. non habet] Netophathites, Ithai filius Ribai de Gabaath filiorum Benjamin, Banaiau Pharathonites [Ms. Fraronithes], [Col. 0661B] Heddai de torrente [h. torrentibus] Gas, Abialbon Arbathites, Azmaveth de Beromi, Eliaba de Salboni [Ms. Alieba et Sabboni]. Filii Jasen, Jonathan, Semma de Orori, Aiam filius Sarar Ararites, Eliphelet filius Aasbai filii Machathi [Ms. Borodi et Ararorites, Elfeleth f. Aaboi f. Maachathi], Eliam filius Ahithophel Gelonites, Esrai de Charmelo, Pharai de Arbi, Igaal filius Nathan de Soba, Bonni de Gadi, Selec de Amoni, Naharai Berothites armiger Joab [b 5Kb] filii Sarviae, Ira Jethrites, Gareb et ipse Jethrites, Urias Hetthaeus. Omnes triginta septem.

[T. CXXXVI, Cap. XXIV.] Et addidit furor Domini irasci contra Israel, commovitque David in eis dicentem: Vade, numera Israel et Judam. Dixitque [Col. 0661C] rex ad Joab principem exercitus sui: Perambula omnes tribus Israel a Dan usque ad Ber-Sabee, et numerate populum, ut sciam numerum ejus. Dixitque Joab regi: Adaugeat Dominus Deus tuus ad populum quantus nunc est, iterumque centuplicet in conspectu domini mei regis: sed quid sibi dominus meus rex vult in re hujuscemodi? Obtinuit autem sermo regis verba Joab, et principum exercitus: egressusque est Joab, et principes militum, a facie regis, ut numerarent [Vulg. numerent] populum Israel. Cumque pertransissent Jordanem, venerunt [Col. 0662A] in Aroer ad dexteram urbis, quae est in valle Gad [h. quae est in medio torrentis Gad], et per Jazer transierunt in Galaad, et in terram inferiorem Hodsi, et venerunt in Dan [c 1Kb] silvestria. Circumeuntesque juxta Sidonem, transierunt prope [Ms. propter] moenia Tyri, et omnem terram Evaei et Chananaei, veneruntque ad meridiem Juda in Ber-Sabee: et lustrata universa terra, adfuerunt post novem menses et viginti dies in Jerusalem. Dedit ergo Joab numerum descriptionis populi regi, et inventa sunt de Israel [d 1Kb] octingenta millia virorum fortium, qui educerent gladium, et de Juda quingenta millia pugnatorum [h. virorum]. Percussit autem cor David eum, postquam numeratus est [Ms. esset] populus, et dixit David ad Dominum: Peccavi valde in hoc facto: [Col. 0662B] sed [h. sed nunc] precor, Domine, ut transferas iniquitatem servi tui, quia stulte egi nimis. [T. CXXXVII.] Surrexit itaque David mane, et sermo Domini factus est ad Gad propheten et Videntem David, dicens: Vade, et loquere ad David. Haec dicit Dominus: Trium tibi datur optio, elige unum quod volueris ex his, ut faciam tibi. Cumque venisset Gad ad David, nuntiavit ei, dicens: Aut septem annis veniet tibi fames in terra tua, aut tribus mensibus fugies adversarios tuos, et [e 1Kb] illi te persequentur: aut certe tribus diebus erit pestilentia in terra tua: Nunc ergo delibera, et vide quem respondeam ei, qui me misit, sermonem. Dixit autem David ad Gad: Arctor nimis, sed melius est, ut incidam in manum Domini (multae enim misericordiae ejus sunt) [Col. 0662C] quam in manum [Ms. manus] hominum. Immisitque Dominus pestilentiam in Israel, de mane usque ad tempus constitutum, et mortui sunt ex populo, a Dan usque Ber-Sabee, septuaginta millia virorum. Cumque extendisset manum [Vulg. add. suam] angelus Domini [h. non habet, Domini] super Jerusalem, ut disperderet eam, misertus est Dominus [h. poenituit Dominum] super afflictione, et ait angelo percutienti populum: Sufficit; nunc contine manum tuam. Erat autem angelus Domini juxta aream [f 2Kb] Areuna Jebusaei. Dixitque David ad Dominum [Col. 0663A] cum vidisset angelum caedentem populum: Ego sum qui peccavi, ego inique egi: isti qui oves sunt (h. istae oves), quid fecerunt? vertatur, obsecro, manus tua contra me, et contra domum patris mei. Venit autem Gad ad David in die illa, et dixit ei: Ascende, et (Vulg. tac. et) constitue altare Domino in area Areuna (h. hic Arania) Jebusaei. Et ascendit David juxta sermonem Gad. Quem praeceperat [a 1Kb] ei (h. non habet) Dominus. Conspiciensque Areuna, animadvertit regem et servos ejus transire ad se, et egressus adoravit regem prono vultu in terram, et ait: Quid causae est ut veniat dominus meus rex ad servum suum? Cui David ait: Ut emam a te aream, et aedificem altare Domino, et [Col. 0664A] cesset interfectio quae grassatur in populo. Et ait Areuna ad David: Accipiat, et offerat dominus meus rex, sicut ei placet; habes boves in holocaustum, et plaustrum et juga bonum in usum lignorum. Omnia dedit Areuna [b 1Kb] rex regi: dixitque Areuna ad regem: Dominus Deus tuus suscipiat votum tuum. Qui respondens rex, ait: Nequaquam, ut vis, sed emam pretio a te, et non offeram Domino Deo meo holocausta gratuita. Emit ergo David aream, et boves, argenti siclis quinquaginta, et aedificavit [c 1Kb] ibi David altare Domino, et obtulit holocausta et pacifica: et repropitiatus est Dominus terrae, et cohibita est plaga ab Israel. [d 43Kb]


Expliciunt libri duo Samuel.





[CAPITULATIONES LIBRI MALACHIM.]



TITULI LIBRI MALACHIM.
[Col. 0663]

[Col. 0663C] I. Ubi Salomon ungi jubetur.

II. Ubi Salomon ungitur in regem.

III. Ubi David alloquitur Salomonem moriturus.

IV. Hic dormit rex David, qui regnavit annis XL.

V. Adonias virginem, quae cum David erat, petit uxorem.

VI. Ubi Adonias occiditur.

VII. Ubi occiditur a Banaia Joab.

VIII. Interfectio Semei.

IX. Ubi a Domino visitatur Salomon.

X. A duabus mulieribus Salomon interpellatur.

XI. Ubi nomina omnium principum regi Salomoni ostenduntur.

XII. Hic quies regis Salomonis describitur.

XIII. Ubi Hiram rex Tyri mittit ad regem Salomonem.

[Col. 0663D] XIV. Item quies regni Salomonis, et dispositio templi.

XV. Ubi rex Hiram in fabricam templi consentit.

XVI. Coeptum fabricae templi.

XVII. Descriptio templi.

XVIII. Perfectio templi.

XIX. Ubi ornamenta templi et ministeria describuntur.

XX. Translatio arcae in templum.

XXI. Descensio Domini in templum, et oratio Salomonis, cum benedictionem in populo fecit.

XXII. Locus orationis aptus in dedicatione Ecclesiae.

[Col. 0664C] XXIII. Prophetia Salomonis captivitatis populi.

XXIV. Consummatio orationis, et benedictio populi.

XXV. Coeptum sacrificii post orationem.

XXVI. Omnibus perfectis, Salomon a populo benedicitur.

XXVII. Ubi Dominus dicit elisurum se templum, si peccaverit populus.

XXVIII. Ubi de filiis gentium servitio regis ordinantur.

XXIX. Ubi Salomon classem fecit ad mare Rubrum cum servis Hiram.

XXX. Ubi regina Saba ad regem venit.

XXXI. Quanta regi ponderatio offertur auri per singulos annos.

XXXII. Ubi arma regis, et omnia ministeria designantur.

[Col. 0664D] XXXIII. Ubi Salomon in mulieribus peccat, et idolis servit.

XXXIV. Post peccatum Salomonis adversarius adversum eum exsurgit Adad.

XXXV. Ubi alium inimicum Razon Salomonis suscitat Deus.

XXXVI. Jeroboam rebellat adversus Salomonem.

XXXVII. Ubi Achias regnum promittit Jeroboam.

XXXVIII. Ubi Salomon moritur, qui regnavit annis quadraginta.

[Col. 0665A] XXXIX. Ubi regnat Roboam filius Salomonis.

XL. Ubi Roboam petitionem populi cum senioribus tractat.

XLI. Item post consilium senum cum junioribus tractat.

XLII. Separatio populi a Roboam.

XLIII. Ubi tribus Jeroboam regem faciunt.

XLIV. Ubi Roboam duae tantum tribus sequuntur in Jerusalem.

XLV. Ubi admonetur Roboam et populus ne pugnent adversum Jeroboam, et populum Israel.

XLVI. Ubi Jeroboam a Deo avertitur, et facit vitulos quos adoret populus.

XLVII. De sacerdotibus non faciendis nisi ex tribu Levi.

[Col. 0665B] XLVIII. Ubi propheta sine nomine designato, Jeroboae dicit vitulos quos fecit a Josia ex semine David esse destruendos: quos invenit post annos CC: cujus rei mentio fit capitulo CCXII.

XLIX. Ubi aruit manus Jeroboam quam erexerat contra prophetam.

L. Item pro oratione prophetae manus ei restituuntur.

LI. Ubi alio propheta in Bethel decipitur qui de Juda venerat.

LII. De contemptu damnatur idem ipse.

LIII. Ubi a Leone occiditur inobediens.

LIV. Ubi Jeroboam de extremis populis sacerdotes excelsorum facit.

LV. Ubi pro salute filii uxor Jeroboam ad Achiam prophetam pergit.

[Col. 0665C] LVI. Pronuntiatio prophetae quae ventura sunt Jeroboam.

LVII. Hic moritur Jeroboam, qui regnavit annis XII, et regnat Nabab filius ejus pro eo.

LVIII. Hic ad Roboam Scriptura divertit, quem dicit regnasse in Juda annis XVII.

LIX. Primus rex Aegypti Susach Jerusalem praedat.

LX. Hic moritur Roboam, et regnat Abia filius ejus.

LXI. Hic moritur Abia, et suscipit regnum rex Juda filius ejus, qui regnavit annis XL idem Asa.

LXII. Ubi laudatur Asa rex Juda, quod inter omnia simulacra templum Priapi evertit.

LXIII. Hic Scriptura revertitur ad Nadab filium Jeroboam, qui regnavit post patrem suum annis duobus.

LXIV. Hic occiditur Nadab secundus rex Israel ab [Col. 0665D] Asa tertio rege Juda.

LXV. Ubi postulabat auxilium Asa rex Juda adversus Basan regem Israel.

LXVI. Transgressionem dicit Basae regis Israel.

LXVII. Hic moritur Basa, et regnat filius ejus Hela quartus cum Jeroboam.

LXVIII. Hic occiditur Hela rex a Amri, qui regnavit in Israel quintus cum Jeroboam.

LXIX. Hic Amri levatur rex a populo post Hela, [.....] sextus cum Zambri, qui regnavit diebus VII.

LXX. Hic ostenditur Ambri XII annis regnasse.

LXXI. Hic moritur Ambri et regnat filius ejus pro eo.

LXXII. Allocutio Eliae ad Achab de tribus annis sterilitatis.

[Col. 0666A] LXXIII. Elias propheta bis per diem a corvis pascitur.

LXXIV. Hic Elias a vidua pascitur.

LXXV. Hic Elias filium viduae suscitat.

LXXVI. Elias ad Ahab jubetur reverti.

LXXVII. Elias et Abdias se alloquuntur.

LXXVIII. Elias Ahab regi se ostendit.

LXXIX. Ubi Elias et sacerdotes Baalim sacrificio altercantur.

LXXX. De igne diviso, et interitu sacerdotum Baal.

LXXXI. Orante Elia, Dominus pluviam dedit.

LXXXII. Elias fugit a facie Jezabel.

LXXXIII. Ubi Elias jejunat XL diebus.

LXXXIV. Ubi jubetur ungere Azael regem Syriae, Jehu in Israel, et Elisaeum prophetam.

LXXXV. Ubi ab Elia assumitur Elisaeus.

[Col. 0666B] LXXXVI. Ubi secutus Eliam Elisaeus facit convivium.

LXXXVII. Ubi propheta sine nomine alloquitur Ahab quod superaturus sit Benadab regem Syriae.

LXXXVIII. Ubi contra Ahab Benadab pugnat, et superatur secundo.

LXXXIX. Satisfactio Benadab circa Ahab.

XC. Exprobratio Ahab de pace Benadab.

XCI. Ubi alloquitur propheta Ahab annuntians iram Domini, eo quod pepercerit Benadab regi Syriae.

XCII. Ubi desiderat Ahab vineam Nabod.

XCIII. Consilium dat Jezabel ad occidendum Nabod.

XCIV. Ubi Elias ad Ahab mittitur post mortem Nabod.

XCV. Allocutio Eliae prophetae ad Ahab de interitu Jezabel.

XCVI. Post admonitionem Eliae, Ahab in poenitentiam [Col. 0666C] volvitur.

XCVII. Conjuratio Ahab et Josaphat adversus regem Syriae.

XCVIII. Ubi Michaeas propheta ad Ahab ducitur.

XCIX. Ubi Sedechias propheta ad Ahab falsa prophetat.

C. Ubi Micheas propheta prohibet Ahab et Josaphat ne ad bellum exeant.

CI. Spiritus mendax se offert ad Ahab decipiendum.

CII. Ubi Sedechias Micheam percutit in maxilla.

CIII. Hic Ahab vulneratus in praelio moritur.

CIV. Ubi exsurgit Ochozias rex filius ejus, qui est octavus.

CV. Ubi ad Josaphat Scriptura revertitur, quem regnasse dicit in Juda annis XXV.

[Col. 0666D] CVI. Hic moritur Josaphat, et regnat post eum Joram filius ejus, quintus rex.

CVII. Cadens Ochozias e templo, idola consuli jubet.

CVIII. Ubi Ochoziam Elias moriturum pronuntiat.

CIX. Ubi Ochozias jubet tertio per quinquagenarios milites Eliam adduci.

CX. Ubi Elias Ochoziae mortem annuntiat, post quem regnavit Joram octavus rex.

CXI. Ubi Elias raptus in coelum.

CXII. Pallio misso Elias aquas Jordanis dividit.

CXIII. Ubi Elisaeus spiritum Eliae accipit, sicut petit.

CXIV. Miraculo Elisaei incipiunt aquae dulcari.

CXV. Ubi pueri irrident Elisaeum, et ab ursis devorantur.

[Col. 0667A] CXVI. Ubi designatur quod Joram filius Uhab XII annis regnaverit.

CXVII. Hic rex Moab a pace regis Israel discedit.

CXVIII. Ubi tres reges ascendentes contra regem Moab propter penuriam aquae laborant, et consulunt Elisaeum.

CXIX. Ubi Elisaeus sine pluvia aquas regibus dat.

CXX. Ubi Elisaeus mulieri viduae vasa vacua oleo implet.

CXXI. Ubi Elisaeus muliere hospitio recipitur, et ejus filium postea suscitavit.

CXXII. Ubi Elisaeus filium promittit mulieri, quae eum hospitio recepit.

CXXIII. Hic moritur filius mulieris, qui, promittente Elisaeo, fuerat natus.

[Col. 0667B] CXXIV. Commemoratio Giezi ad Elisaeum de puero suscitando.

CXXV. Ubi Elisaeus puerum suscitat.

CXXVI. Ubi filii prophetarum ab herbis venenosis farina infusa liberantur.

CXXVII. Ubi Naaman leprosus ab Elisaeo instruitur.

CXXVIII. Naaman in Jordane a lepra mundatur.

CXXIX. Munera Naaman Elisaeus non accipit.

CXXX. Ubi puer Giezi Elisaei suppetit munera a Naaman jam curato.

CXXXI. Reprehensio Giezi ab Elisaeo poenalis praefertur.

CXXXII. Ubi Elisaeus de Jordane ferrum levat.

CXXXIII. Annuntiat Elisaeus regi Israel insidias regis [Col. 0667C] Syriae.

CXXXIV. Ubi Elisaeus missos a rege Syriae obcaecat.

CXXXV. Rex Joram a mulieribus interpellatur, quibus in fame filios suos comedere placuerat.

CXXXVI. Ubi Elisaeus post famem regi abundantiam promittit.

CXXXVII. De quatuor leprosis ad regem Syriae transeuntibus, qui eum nuntiant fugere.

CXXXVIII. A Benadab Elisaeus consulitur de infirmitate sua.

CXXXIX. Ubi Elisaeus regnum Syriae Azael promittit.

CXL. Hic Benadab rex Syriae.

CXLI. Mortuo Josaphat rege Judae, regnat Joram filius ejus annis VIII: quintus est cum Roboam.

[Col. 0667D] CXLII. Hic moritur Joram filius Josaphat, et regnat post eum Achazias filius ejus anno uno, et est septimus cum Roboam.

CXLIII. Ubi vulneratur cum Joram filius Ahab rex Israel ab Azael rege Syriae.

CXLIV. Ubi Elisaeus mittitur ad Jehu ungendum in regem Israel post Joram filium Ahab, et est decimus rex.

CXLV. Ubi Jehu Joram filium Ahab occidit.

CXLVI. Ubi Jehu contra Joram vulneratum rebellat.

CXLVII. De occisione Achaziae regis Judae a Jehu rege Israel.

CXLVIII. Ubi Jezabel occiditur, et a canibus devoratur

[Col. 0668A] CXLIX. Ubi filios Ahab Jehu jubet occidi.

CL. Ubi fratres Achaziae regis Judae occidit Jehu.

CLI. Ubi jubet vocari Jehu omnes prophetas Baal, et universos servos ejus, cunctosque sacerdotes.

CLII. Ubi Jehu occisis sacerdotibus, etiam statuam incendit.

CLIII. Hic moritur Jehu, qui regnavit annis XXVIII; cui succedit Joachas filius ejus, et est undecimus rex.

CLIV. Hic Joas septem annorum ex semine regio a Joiada sacerdote ungitur in regem Juda.

CLV. Mortua Athalia, ostenditur XI annis regnasse Joas in Juda.

CLVI. Ubi ostenditur Joiadam sacerdotem a consiliis regis Joas non defuisse.

[Col. 0668B] CLVII. Ubi oblationum genera tria ostenduntur voto peregrinatorum cura salutis, spontanea voluntate.

CLVIII. Ubi sacerdotes pecuniam de templo accipere prohibentur ob negligentiam.

CLIX. Ubi dispensatorum fides ostenditur, et dimittendum quod in templo erogatur.

CLX. De oblatione pro delictis facta, ut sacerdotibus proficiat.

CLXI. Hic moritur Joas, et Amasias regnat in Judaea, id est, filius ejus.

CLXII. Scriptura ad regem Israel revertitur.

CLXIII. Mortuo Joachas, accipit regnum Israel Joas filius ejus, et est duodecimus rex, qui regnavit annis XVI.

CLXIV. Hic moritur Joas rex Israel, et regnat post [Col. 0668C] eum Jeroboam rex decimus tertius.

CLXV. Moritur Elisaeus, et prophetat populum Israel superaturum populum Syriae.

CLXVI. Mortuus Elisaeus mortuum suscitat.

CLXVII. Joas Syriam superat secundum verbum Elisaei.

CLXVIII. Scriptura ad regem Juda revertitur, et dicit Amasiam regnasse annos XXVIII.

CLXIX. Ubi Amasias rex servos occidit, qui patrem ejus occiderunt, et filiis parcit secundum legem Mosi datam.

CLXX. Ubi pugnat Joas rex Israel contra Amasiam regem Juda.

CLXXI. Post bellum cum Amasia confectum moritur Joas, cui succedit Jeroboam filius ejus.

[Col. 0668D] CLXXII. Mortuo Amasia, fit a populo rex Azarias, et est undecimus in Juda.

CLXXIII. Ubi Scriptura redit ad regem Jeroboam, quem dicit regnasse in Israel annis XL.

CLXXIV. Ubi Jonas propheta ostenditur fuisse temporibus illis.

CLXXV. Hic moritur Jeroboam, et regnat Zacharias filius ejus annis XIV.

CLXXVI. Ubi Scriptura revertitur ad Zachariam regem Juda, qui regnavit annis LII; et hic erat leprosus.

CLXXVII. Ubi Zacharias rex Juda moritur, et Scriptura ad Zachariam regem Israel redit.

CLXXVIII. Ubi Zacharias occiditur, et Sellum pro eo [Col. 0669A] in Israel regnum suscipit, et est decimus quintus rex, finita jam promissione Domini in progenie Jehu.

CLXXIX. De occiso Sellum, qui regnavit mense uno: pro quo Manahem suscepit regnum in Israel, qui est decimus sextus.

CLXXX. Indictio argenti divitibus Manahen, quod detur regi Syriae.

CLXXXI. Ubi Manahen moritur, et regnat post eum Phaceia filius ejus, et est decimus septimus rex.

CLXXXII. Ubi occiditur Phaceia a Phacee, qui fuit rex decimus octavus in Israel.

CLXXXIII. Ubi Osee filius Phaceia occidit Phacee, et regnat decimus nonus in Israel.

CLXXXIV. Ubi Scriptura redit ad Jonatham regem [Col. 0669B] Juda, quem dicit regnasse annos XVI.

CLXXXV. Ubi Jonatham moritur, et regnat Achaz duodecimus in Juda annos XVI.

CLXXXVI. Ubi Achaz rex Juda filium suum idolis consecrat.

CLXXXVII. Ubi Achaz altare novum fieri jubet ab Uria secerdote.

CLXXXVIII. Ubi ordinat rex Achaz cum Uria sacerdote, quae sacrificia novo altari imponantur.

CLXXXIX. Hic moritur Achaz, et regnat pro eo Ezechias decimus tertius.

CXC. Ubi redit Scriptura ad regem Israel, et ostendit Osee regnasse IX annis.

CXCI. Hic explicitis regibus Israel, qui sunt a Jeroboam usque in Osee novemdecim: Captivatus populus [Col. 0669C] Israel a Salmanasar rege Assyriorum.

CXCII. De gentibus a rege Assyriorum in Samariam transductis, et a leonibus devoratis.

CXCIII. Commemoratio mandatorum legis per Moysen populo datae.

CXCIV. Ubi ad regem Juda Scriptura revertitur, et dicit, Ezechiam regnasse annos XIX.

CXCV. Hic ostenditur Ezechiam et lucos et serpentem aeneum, quem Moyses erexerat, comminuisse.

CXCVI. Ubi Salmanasar rex Syriae Samariam debellat temporibus Ezechiae regis Juda.

CXCVII. Ubi Ezechias rex Juda Isaiam consulit obsessus a rege Assyriorum.

CXCVIII. Ubi Isaias propheta Ezechiae victoriam pollicetur.

[Col. 0669D] CXCIX. Ubi Rabsaces in regionem suam revertitur.

[Col. 0670A] CC. Ubi Isaias prophetat de rege Assyriorum ad Ezechiam.

CCI. Ubi Ezechiae mors ab Isaia pronuntiatur.

CCII. Ubi adduntur Ezechiae ad vitam XV anni.

CCIII. Munera missa Ezechiae a rege Babylonis.

CCIV. Prophetatio Isaiae venturum populum Juda in captivitatem Babyloniae.

CCV. Hic moritur Ezechias, et regnat filius ejus Manasse LV annis, et est rex in Juda XIV.

CCVI. Ubi post immundas sanctiones Manasse regis, prophetant multi captivitatem Judae.

CCVII. Ubi moritur Manasses, et regnat Ammon filius ejus annis duobus.

CCVIII. Ubi Ammon a servis occiditur, et fit rex Josias filius ejus, qui fuit decimus sextus, et regnavit [Col. 0670B] annis XXI.

CCIX. Ubi jubetur rex Josias pecuniam templi colligi, et sartis tectis expendi.

CCX. Ubi ostenduntur rationes non redditae a praepositis templi.

CCXI. Hic traditur liber legis regi Josiae, quo lecto, omnia simulacra et lucos incendit.

CCXII. Ubi non tanguntur ossa illius prophetae, qui sine nomine ad Jeroboam venerat, cujus mentio fit in superiori capitulo XLVIII.

CCXIII. Ubi ostenditur etiam recto corde Josiae regis Judae et Jerusalem captivitatem non amotam.

CCXIV. Hic occiditur Josias, et regnat Joachaz filius ejus mensibus III: qui est decimus septimus.

CCXV. Remoto Joachaz rege, regnat Joachim frater [Col. 0670C] ejus decimus octavus annis XI.

CCXVI. Hic ostenditur noluisse Deum propitiari populo Juda propter Manassen.

CCXVII. Hic moritur Joachim, et accipit regnum, jam captivo populo, Joachim filius ejus, qui postea Sedecias dictus est, et regnavit annis XI.

CCXVIII. Ubi Nabuchodonosor regi Babyloniae traditur populus Juda cum rege Sedecia, et templum Jerusalem incenditur.

CCXIX. Postquam Sedecias, qui et Joacin dictus est, captivus caecusque in Babyloniam ductus est, praeponitur in Jerusalem Godolias.

CCXX. Ubi de carcere Joachim, qui et Jechonias, liberatur, et alimoniis statutis pascitur. Populusque omnis in captivitate remansit.



CAPITULATIO LIBRI MALACHIM.
[Col. 0669]

I. De senectute David, et de Abisag Sonamite, et de Odonia filio David, qui affectavit succedere in regnum, et de Salomone uncto in regem.

II. De praeceptis David in quibus instituit Salomonem, et de morte David, et de interfectione Adoniae, Abiatar, Joab, et Semei.

III. De filia Pharaonis uxore Salomonis, et de visione ejus in Gabaon ubi a Domino sapientiam [Ed. apparitione Domini, ubi sapientiam, etc.] postulat, de [Col. 0670D] [Ed. judicio de] duabus mulieribus, pro infante mortuo litigantibus [Ed. tacet, mortuo litigantibus], et de ducibus ac principibus.

IV. De expensa Salomonis diurna, et de equis et curribus, et de sapientia, et parabolis ejus, et de Chira rege et lignis cedrinis et expensa operariorum ligna caedentium [Ed. tacet ligna caedentium].

V. De constructione templi, et divina contestatione ad Salomonem, et de altari et reliquis.

[Col. 0671A] VI. De domibus quas aedificavit Salomon sibi, et uxori Aegyptiae, et de Chiram aerario et de mare et bubus et leonibus aeneis, et reliquis utensilibus templi.

VII. De arca in templum locata, et de gloria quae apparuit in nebula, et deprecatio Salomonis ad Dominum et ad populum benedictio.

VIII. De solemnitate celebrata et de pecudum numero in sacrificiis oblatorum, et quomodo ei Dominus secundo apparens sit locutus; et de [Ed. apparuit, et de, etc.] Pharaone ubi Gazer urbem captam, filiae suae in dotem dedit: et de reliquis urbibus [Ed. tacet urbibus], quas Salomon aedificavit, et de principibus ejus DL, et de classe quam fecit.

IX. De regina Saba, et muneribus ejus: et de lignis thyinis, et auro a Chira rege delatis, et de reliquis [Col. 0671B] tributis, et de ducentis scutis aureis, et de curribus et equis [Ed. equitibus], et de throno Salomonis.

X. De uxoribus et concubinis Salomonis per quas depravatus [Ed. praevaricatus] est, et a divina increpatione correptus, Satanae traditus est: et de Adad et Jeroboam odiis contra eum, et de Achia propheta ad Jeroboam misso, et de Salomonis morte.

XI. De regno Roboam in duas tribus, et de Semeia propheta ad eum missa et de Jeroboam regno et idolis quae fecit.

XII. De propheta misso ad Jeroboam qui prophetavit de Josia nascituro; ubi Jeroboam manus aruit, et propheta ab altero circumventus occisus a leone est.

XIII. De prophetia Habiae ad uxorem Jeroboam [Ed. add. et de morte filii ejus, et de morte Jeroboam, [Col. 0671C] etc.], et de Nadab filio ejus succedente in regno, et de iniquitatibus populi, et de Sesac rege Aegypti qui excidit Jerusalem, et de morte Roboam.

XIV. De Abia filio Roboam, et de morte ejus, et de Asa filio ejus qui pro eo regnavit, cui Josaphat filius successit, et de morte Nadab, et de Baasa filio ejus rege Israel.

XV. De Jeu propheta misso ad Baasa, et de morte Baasa: et de Hela filio ejus, et de Zambri, et Tebni [Ed. supplet et Amri].

XVI. De Achab filio Ambri, et de Jezabel, et de Heliae actibus, et de muliere Seraphtena, cujus filium suscitavit, et de Abdia qui abscondit centum prophetas, et de prophetis idolorum CCCCL occisis, et de fuga Heliae, et de visione in monte Choreb.

[Col. 0671D] XVII. De Helia ubi jubetur ungere Azahel regem super Syriam, et Jeu super Israel, et Helisaeum prophetam: et de Benadab rege Syriae, et bello in quo de Syriis centum millia ceciderunt et de propheta qui alterum [Ed. ad. alterum] dixit: percute me; et de Naboth et vinea ejus, et de increpatione Heliae [Ed. ad Achab tantum], et Acham paenitentia.

XVIII. De conventu Josaphat, et Achab regum, et de CCCC pseudoprophetis, et de Michea propheta, et de bello in quo Achab periit, et de Ochozia filio ejus, et de Joram filio Josaphat [Ed. explicuerunt Capitula. Incipiunt Capitula de libro Regum quarto. De allocutione Angeli ad Heliam super Ochozia, etc.], [Col. 0672A] et prophetia Heliae super Ochosia, et de quinquagenis igne ad verbum Heliae consumptis.

XIX. De Joram fratre Ochosiae, et de Helia ubi Jordanem dividit et in coelum rapitur, et de Helisei reditu et divisione Jordani, et de Joram et Josaphat et rege Edom, ubi dimicaverunt contra Moab, ubi aquae [Ed. aquam] terram sine pluvia repleverunt.

XX. De muliere cujus vasa oleo impleta sunt ad Helisei verbum; et de Sonamite, cujus filium suscitavit.

XXI. De Neeman Syro leproso per Helisaeum curato, et de Giesi puero Helisei.

XXII. De rege Syriae qui venit obsidere Samariam, ubi Helisaeus orans, hostes caecitate percussit, et de obsidione et fame, ubi duae mulieres comederunt infantem: et de fuga Syrorum.

[Col. 0672B] XXIII. De fame annorum septem, et de Sonamite quae peregrinata est, et de Benadab [Ed. Nadab] et Azachel regibus Syriae, et de Cazia [Ed. Achazia].

XXIV. De Jeu uncto in regem, qui occidit Jora, et de Jezabel et LXX filios Achab, et Sacerdotes Baal.

XXV. De Azachel quomodo evertit Galaad, et Joachaz filio Jeu, et de Athalia regina, de Joas occultato, et de Joada sacerdote, et de restauratione templi.

XXVI. De Azachel rege Syriae, quomodo asportavit de Israel thesauros, et de Amasia filio Joas, et de Joachaz filio Jeu, et de Joas filio ejus, et de morte Helisaei et de eo qui resuscitatus est super ejus sepulcrum [Ed. tacet super ejus sepulcrum].

XXVII. De Amasia rege Juda, et de bello quod ei intulit Joas, et de Jeroboam filio Joas, et de Azaria [Col. 0672C] filio Amaziae, et de Zacharia filio Jeroboam.

XXVIII. De Joatha filio Azariae, et de Jona propheta et de Sellum [Ed. Azariae propheta et de Sellum, etc.], qui regnavit post Zachariam, et post Sellum Anahem, et de Ful rege Assyriorum, et de Phaceia [Ed. Phac, et de Phaceia] post quem Phacee filius Romoliae.

XXIX. De Theglat rege Assur, quomodo Galileam, et Galaad demolitus est, et de Osee qui regnavit post Phacee, et de Achaz filio Joathae, et quae de Rasin et Phacee referuntur.

XXX. [Ed. totum hocce capitulum praetermittit.] De Ezechia filio Achaz, et de Osee rege Israel, et de Salmanasar, et de Samaria capta quod ob iniquitatem interierit Israel, et de alienigenis quos, in Samaria, [Col. 0672D] leones comederent.

XXXI. De Ezechia quomodo abstulit aeneum serpentem, et de Senacheribo et Rapsace, et Isaia propheta et quomodo angelus centum . . . . XX millia [Ed. centum octoginta quinque millia] de Assyriis interfecit.

XXXII. De aegritudine Ezechiae, et de signo in sole, et de pueris et litteris Berodach regis Babylonis de Manasse et iniquitatibus ejus, et de Ammon filio Manasse.

XXXIII. De Josia filio Ammon, et de libro in templo reperto, et de Oldad propheten, et idolis de Juda et de Samaria expurgatis, et de Pascha quod celebravit [Ed. sup. Josias].

XXXIV. De Joachaz filio Josiae, et de Nechao rege [Col. 0673A] Aegypti: quomodo Joacim regem loco Joachaz [Al. Joaz] fecerit, et de Nabuchodonosor, et de Jojachim filio Jojachim [Al. et de Joachim dumtaxat, absque filio Jojachim], et de captivitate secundo in Babylonem abducta cum rege Jojacin, et de Sedecia.

[Col. 0674A] XXXV. De tertia captivitate in Chaldaeam, cum Sedecia rege, et universis templi vasis translatis, et de Godolia, quomodo vel praepositus, vel occisus est, et de Joacin in Babylone educto de carcere.



INCIPIUNT LIBRI DUO MALACHIM.
[Col. 0673]


LIBER [a 96Kb] PRIMUS.

[Col. 0673B] [Cap. I.] Et rex David senuerat, habebatque aetatis plurimos dies: cumque operiretur vestibus, non calefiebat. Dixerunt ergo servi sui: Quaeramus domino nostro regi adolescentulam virginem, et stet coram rege, et foveat [h. operiat] eum, dormiatque in sinu suo, et calefaciat dominum nostrum regem. Quaesierunt igitur adolescentulam speciosam in omnibus finibus Israel, et invenerunt Abisag Sunamiten, et adduxerunt eam ad regem. Erat autem puella pulchra nimis, dormiebatque cum rege [h. fuitque operimentum regi], et ministrabat ei: rex vero non cognovit eam. Adonias autem filius Haggith elevabatur dicens: Ego regnabo. Fecitque sibi currum et equites et quinquaginta viros, qui ante eum currerent. Nec corripuit eum pater suus aliquando, [Col. 0673C] dicens: Quare hoc fecisti? Erat autem et ipse pulcher valde, secundus natu post Absalom [h. et ipsum peperit post Absalom]. Et sermo ei cum Joab filio Sarviae, et cum Abiathar sacerdote, qui adjuvabant partes Adoniae. Sadoc vero sacerdos, et Banaias [Ms. Banaias], filius Joiadae, et Nathan propheta, et Semei, et Rei, et robur [h. et robustissimi David] exercitus David non erat cum Adonia. Immolatis ergo Adonias arietibus [h. ovibus] et vitulis, et universis pinguibus, juxta lapidem Zoheleth, qui erat vicinus fonti Rogel, vocavit universos fratres suos filios regis, et omnes viros Juda servos regis. Nathan autem prophetam, et Banaian, et robustos quosque, et Salomonem fratrem suum non vocavit. Dixit itaque Nathan ad Bethsabee matrem [Col. 0673D] Salomonis: Num audisti, quod regnaverit Adonias filius Haggith, et dominus noster David hoc [h. non habet] ignorat? Nunc ergo veni, accipe a me consilium, et salva animam tuam, filiique tui Solomonis [h. non habet]. Vade et ingredere ad regem David, et dic ei: Nonne tu, domine mi rex, jurasti mihi [h. non habet] ancillae tuae, dicens: [Vulg. tacent quod.] Quod Salomon filius tuus regnabit post me, et ipse sedebit in solio meo? quare ergo [b 1Kb] regnat Adonias? Et adhuc ibi te loquente cum rege, ego [Col. 0674B] veniam post te, et complebo sermones tuos. Ingressa est itaque Bethsabee ad regem in cubiculum: rex autem senuerat nimis, et Abisag Sunamitis ministrabat ei. Inclinavit se Bethsabee, et adoravit regem. Ad quam rex, quid tibi, inquit, vis? Quae respondens, ait: Domine mi, tu jurasti per Dominum Deum tuum ancillae tuae, Salomon filius tuus regnabit post me, et ipse sedebit in solio meo. Et ecce nunc Adonias [c 1Kb] regnat, te, domine mi rex, ignorante. Mactavit boves, et pinguia quaeque, et arietes [h. oves] plurimes, et vocavit omnes filios regis, Abiathar quoque sacerdotem, et Joab principem militiae: Salomonem autem servum tuum non vocavit. Verumtamen, domine mi rex, in te oculi respiciunt totius Israel, ut indices eis, quis sedere debeat in [h. in [Col. 0674C] solio domini mei regis post eum] solio tuo, domine mi rex, post te. Eritque, cum dormierit dominus meus rex cum patribus suis, erimus ego et filius meus Salomon peccatores. Adhuc illa loquente cum rege, Nathan propheta venit. Et nuntiaverunt regi, dicentes: Adest Nathan propheta. Cumque introisset ante conspectum [Vulg. in conspectu] regis, et adorasset eum pronus in terram, dixit Nathan: Domine mi rex, tu dixisti: Adonias regnet post me, et ipse sedeat super thronum meum? Quia descendit hodie, et immolavit boves, et pinguia, et arietes [oves] plurimos, et vocavit universos filios regis, et principes exercitus, Abiathar quoque sacerdotem: illisque vescentibus, et bibentibus coram eo, et dicentibus: Vivat rex Adonias: Me servum tuum, et [Col. 0674D] Sadoc sacerdotem, et Banaiam filium Joiadae, et Salomonem famulum tuum, non vocavit. Numquid a domino meo rege exivit hoc verbum, et mihi non indicasti servo tuo, quis sessurus esset super thronum domini mei regis post eum? Et respondit rex David, dicens: Vocate ad me Bethsabee. Quae cum fuisset ingressa coram rege, et stetisset ante eum, juravit rex, et ait: Vivit Dominus, qui eruit animam meam de omni angustia, quia sicut juravi tibi per Dominum Deum Israel, dicens: Salomon filius [Col. 0675A] tuus regnabit post me, et ipse sedebit super solium meum pro me: sic faciam hodie. Summissoque Bethsabee in terram vultu, adoravit regem, dicens: Vivat dominus meus rex [Vulg. tacent rex] David in aeternum. [Titulus I.] Dixit quoque rex David: Vocate mihi Sadoc sacerdotem, et Nathan prophetam, et Banaiam filium Joiadae. Qui cum ingressi fuissent coram rege, dixit ad eos: Tollite vobiscum servos domini vestri, et imponite Salomonem filium meum super mulam meam, et ducite [h. deponite] eum in Gion. Et ungat eum ibi Sadoc sacerdos, et Nathan propheta, in regem super Israel: et canetis buccina, atque dicetis: Vivat rex Salomon! Et Ascendetis post eum, et venietis [h. et veniet], et sedebit super solium meum, et ipse regnabit pro me: illique [Col. 0675B] praecipiam ut sit dux super Israel, et super Judam. Et respondit Banalas filius Joiadae, regi dicens: Amen: sic loquatur Dominus Deus [a 1Kb] domini mei regis. Quomodo fuit Dominus cum domino meo rege, sic sit cum Salomone, et sublimius faciat solium ejus a solio domini mei regis David. [T. II.] Descendit ergo Sadoc sacerdos et Nathan propheta, et Banaias filius Joiadae, et Cherethi, et Phelethi: et imposuerunt Salomonem super mulam regis David, et adduxerunt eum in Gion. Sumpsitque Sadoc sacerdos cornu olei de tabernaculo, et unxit Salomonem: et cecinerunt buccina, et dixit omnis populus: Vivat rex Salomon! Et ascendit universa multitudo post eum, et populus canentium tibiis, et laetantium gaudio magno, et insonuit terra a [b 1Kb] clamore eorum. [Col. 0675C] Audivit autem Adonias, et omnes qui invitati fuerant ab eo, jamque convivium finitum erat: sed et Joab, audita voce tubae, ait: Quid sibi vult clamor civitatis tumultuantis? Adhuc illo loquente, Jonathan filius Abiathar sacerdotis venit: cui dixit Adonias: ingredere, quia vir fortis es, et bona nuntians. Responditque Jonathan Adoniae: Nequaquam: dominus enim noster rex David regem constituit Salomonem: misitque cum eo Sadoc sacerdotem, et Nathan prophetam, et Banaiam filium Joiadae, et Cherethi et Phelethi, et imposuerunt eum super mulam regis. Unxeruntque eum Sadoc sacerdos et Nathan propheta regem in Gion [Ms. Geon], et ascenderunt inde laetantes, et insonuit [Mss. intonuit] civitas: [Col. 0675D] haec est vox, quam audistis. Sed et Salomon sedet super solium regni. Et ingressi servi regis benedixerunt domino nostro regi David dicentes: Amplificet Deus nomen Salomonis super nomen tuum, et magnificet thronum ejus super thronum tuum. Et adoravit rex in lectulo suo. Insuper et haec [Vulg. tacent insuper et haec] locutus est: Benedictus Dominus Deus Israel, qui dedit hodie sedentem [c 1Kb] super solium, videntibus oculis meis. Territi sunt ergo, et [Col. 0676A] surrexerunt omnes qui invitati fuerant ab Adonia, et ivit unusquisque in viam suam. Adonias autem timens Salomonem, surrexit, et abiit, tenuitque cornu altaris. Et nuntiaverunt Salomoni, dicentes: Ecce Adonias timens regem Salomonem, tenuit cornu altaris, dicens: Juret mihi hodie rex Salomon, quod non interficiat servum suum gladio. Dixitque Salomon: Si fuerit vir bonus [Ms. filius virtutis], non cadet ne unus quidem capillus ejus in terram: sin autem malum inventum fuerit in eo, morietur. Misit ergo rex Salomon, et eduxit eum ab altari, et ingressus adoravit regem Salomonem: dixitque ei [Ms. tacet ei] Salomon: Vade in domum tuam.

[T. III, Cap. II.] Appropinquaverunt autem dies David ut moreretur, praecepitque Salomoni filio suo, [Col. 0676B] Ego ingredior viam universae terrae, confortare, et esto vir. Et observa [Ms. etc.] custodias Domini Dei tui, ut ambules in viis ejus, ut custodias caeremonias [h. statuta] ejus, et praecepta ejus, et judicia, et testimonia, sicut scriptum est in lege Mosi, ut intelligas universa quae facis, et quocumque te verteris: ut confirmet Dominus sermones suos, quos locutus est de me, dicens: Si custodierint filii tui [d 1Kb] viam suam, et ambulaverint coram me in veritate, in omni corde suo, et in omni anima sua, non auferetur tibi vir de solio Israel. Tu quoque nosti quae fecerit mihi Joab filius Sarviae, quae fecerit duobus principibus exercitus Israel, Abner filio Ner, et Amasae filio Jether: quos occidit, et effudit sanguinem belli in pace, et posuit cruorem praelii in balteo suo, [Col. 0676C] qui erat circa lumbos ejus, et in calceamento suo, quod erat in pedibus ejus. Facies ergo juxta sapientiam tuam, et non deduces [h. depones] canitiem ejus pacifice ad inferos. Sed et filiis Berzellai Galaaditis reddes gratiam, eruntque comedentes in mensa tua: occurrerunt enim mihi quando fugiebam a facie Absalom fratris tui. Habes quoque apud te [Ms. tacet te] Semei filium Gera filii [h. non habet] Jemini de Bahurim, qui maledixit mihi maledictione pessima, quando ibam ad castra [h. Mannaim]: sed quia descendit mihi in occursum cum transirem Jordanem, et juravi ei per Dominum, dicens: Non te interficiam gladio: tu noli pati esse eum innoxium. Vir autem sapiens es, et scies quae facias, deducesque [h. depones] [Col. 0676D] canos ejus cum sanguine ad infernum. [T. IV.] Dormivit igitur David cum patribus suis, et sepultus est in civitate David. Dies autem quibus regnavit David super Israel, quadraginta anni sunt: in Hebron regnavit septem annis: in Jerusalem, triginta tribus. Salomon [e 1Kb] autem sedit super thronum David patris sui, et firmatum est regnum ejus nimis. [T. V.] Et ingressus Adonias filius Haggith ad Bethsabee matrem Salomonis. Quae dixit ei: Pacificusne est [Ms. [Col. 0677A] tacet est] ingressus tuus? Qui respondit: Pacificus. Addiditque: Sermo mihi est ad te. Cui ait: Loquere. Et ille: Tu, inquit, nosti, quia meum erat regnum, et me praeposuerat [Ms. proposuerat] omnis Israel sibi in regem: sed translatum est regnum, et factum est fratris mei: a Domino enim constitutum est ei. Nunc ergo petitionem unam deprecor a te: ne confundas faciem meam. Quae dixit ad eum: Loquere. Et ille ait: Precor, ut dicas Salomoni regi (neque enim negare tibi quidquam potest h. Nam non avertet faciem tuam]) ut det mihi Abisag Sunamiten [Vulg. Sunamidem hic et infra] uxorem. Et ait Bethsabee; Bene, ego loquar pro te regi. Venit ergo Bethsabee ad regem Salomonem, ut loqueretur ei pro Adonia, et surrexit rex in occursum ejus, adoravitque [Col. 0677B] eam, et sedit super thronum suum: positusque est thronus matri regis, quae sedit ad dexteram ejus. Dixitque ei: Petitionem unam parvulam ego deprecor a te, ne confundas [h. ne avertas] faciem meam. Et [Ms. tacet et] dixit ei rex: Pete, mater mea [Ms. mi]: neque enim fas est ut avertam faciem tuam [h. Pete, mater mi. Non avertam faciem tuam]. Quae ait: Detur Abisag Sunamitis Adoniae fratri tuo uxor. Responditque rex Salomon, et dixit matri suae: Quare postulas Abisag Sunamiten Adoniae? postula ei et regnum: ipse est enim frater meus major me, et habet Abiathar sacerdotem, et Joab filium Sarviae [h. et ei, et Abiathar sacerdoti, et Joab filio Sarviae]. Juravit itaque rex Salomon per Dominum, dicens: Haec faciat mihi Deus, et haec addat, quia contra animam suam [Col. 0677C] locutus est Adonias verbum hoc. Et nunc vivit Dominus, qui firmavit me, et collocavit [Vulg. addunt me] super solium David patris mei, qui fecit mihi domum, sicut locutus est, quia hodie occidetur Adonias [T. VI]. Misitque rex Salomon per manum Banaiae filii Joiadae, qui interfecit eum, et mortuus est. Abiathar quoque sacerdoti dixit rex: Vade in Anathoth ad agrum tuum, equidem vir mortis es: sed hodie te non interficiam, quia portasti arcam Domini Dei [h. Domini Domini] coram David patre [Ms. patri] meo, et sustinuisti laborem in omnibus, in quibus laboravit pater meus. Ejecit ergo Salomon Abiathar, ut non esset sacerdos Domini, ut impleretur sermo Domini, quem locutus est super domum Heli in Silo. Venit autem nuntius ad [a 1Kb] Joab, quod Joab declinasset post Adoniam, [Col. 0677D] et post Salomonem non declinasset: fugit ergo Joab in tabernaculum Domini, et apprehendit cornu altaris. Nuntiatumque est regi Salomoni, quod fugisset Joab in tabernaculum Domini et esset juxta altare, misitque Salomon Banaiam filium Joiadae, dicens; Vade, interfice eum. Et [Ms. tacet et] venit Banaias ad tabernaculum Domini, et dixit ei: Haec [Col. 0678A] dicit rex: Egredere. Qui ait: Non egrediar, sed hic moriar. Renuntiavit Banaias regi sermonem, dicens: Haec locutus est Joab, et haec respondit mihi. Dixitque ei [Ms. tacet ei] rex: Fac sicut locutus est, et interfice eum, et sepeli, et amovebis sanguinem innocentem, qui effusus est a Joab, a me, et a domo patris mei. Et reddat Dominus sanguinem ejus super caput ejus, quia interfecit duos viros, melioresque se, et occidit eos gladio, patre meo David ignorante, Abner filium Ner principem militiae Israel, et Amasam filium Jether principem exercitus Juda, et revertetur sanguis illorum in caput Joab, et in caput seminis ejus, in sempiternum. David autem et semini ejus, et domui et throno illius, sit pax usque in aeternum a Domino. [T. VII.] Ascendit itaque Banaias filius Joiadae, [Col. 0678B] et aggressus eum interfecit: sepultusque est in domo sua in deserto. Et constituit rex Banaian filium Joiadae pro eo super exercitum, et Sadoc sacerdotem posuit pro Abiathar. Misit quoque rex, et vocavit Semei, dixitque ei: Aedifica tibi domum in Jerusalem, et habita ibi, et non egredieris inde huc atque illuc. Quacumque autem die egressus fueris, et transieris torrentem Cedron, scito te interficiendum: sanguis tuus erit super caput tuum. Dixitque Semei regi: Bonus est [Ms. tacet est] sermo. Sicut locutus est dominus meus rex, sic faciet servus tuus. Habitavit itaque Semei in Jerusalem diebus multis. Factum est autem post annos tres, ut fugerent servi [h. duo servi] Semei ad Achis filium Maacha regem Geth: nuntiatumque est Semei, quod servi ejus essent [Vulg. issent] in Geth. Et surrexit [Col. 0678C] Semei, et stravit asinum suum: ivitque in Geth ad Achis ad requirendum servos suos, et adduxit eos de Geth. Nuntiatum est autem Salomoni, quod isset Semei in Geth de Jerusalem, et rediisset. Et mittens vocavit eum, dixitque illi: Nonne testificatus sum tibi per Dominum, et praedixi tibi: Quacumque [h. adjuravi tibi per Dominum, et contristatus sum: Quacumque] die egressus, ieris huc et illuc, scito te esse moriturum? Et respondisti mihi: Bonus sermo, [b 1Kb] quem audivi. Quare ergo non custodisti jusjurandum Domini, et praeceptum quod praeceperam tibi? Dixitque rex ad Semei: Tu nosti omne malum, cujus tibi conscium est cor tuum, quod fecisti David patri meo: reddidit Dominus malitiam tuam in caput tuum. Et rex Salomon benedictus, et thronus David erit [Col. 0678D] stabilis coram Domino usque in sempiternum. Jussit itaque rex Banaiae filio Joiadae, qui egressus, percussit eum, et mortuus est.

[T. VIII, Cap. III.] Confirmatum est Igitur regnum in manu Salomonis, et affinitate conjunctus est Pharaoni regi Aegypti; accepit namque filiam ejus, et adduxit in civitatem David, donec compleret aedificans [Col. 0679A] domum suam et domum Domini, et murum Jerusalem per circuitum. Attamen populus immolabat in excelsis: non enim aedificatum erat templum nomini Domini usque in diem illum. Dilexit autem Salomon dominum, ambulans in praeceptis David patris sui, excepto quod in excelsis immolabat, et accendebat thymiama. Abiit itaque in Gabaon, ut immolaret ibi: illud quippe erat excelsum maximum: mille hostias [h. mille holocausta] in holocaustum obtulit Salomon super altare illud in Gabaon. [T. IX.] Apparuit autem [Ms. tacet autem] Dominus Salomoni per somnium nocte, dicens: Postula quod vis, ut dem tibi. Et ait Salomon: Tu fecisti cum servo tuo David patre meo misericordiam magnam, sicut ambulavit in conspectu tuo in veritate, et justitia, et recto corde tecum: custodisti [Col. 0679B] enim ei misericordiam [a 1Kb] grandem, et dedisti ei filium sedentem super thronum ejus, sicut est hodie. Et nunc, Domine Deus meus [Ms. et Vulg. tacent meus], tu regnare fecisti servum tuum pro David patre meo: ego autem sum puer parvus, et ignorans egressum et introitum meum [h. non habet]. Et servus tuus in medio est populi [h. populi tui], quem elegisti, populi infiniti, qui numerari et supputari non potest prae multitudine. Dabis ergo servo tuo cor docile, ut populum tuum judicare possit, et discernere inter bonum et malum. Quis enim poterit judicare populum [b 1Kb] tuum hunc multum? Placuit ergo sermo coram Domino [h. in oculis Domini], quod Salomon hujuscemodi postulasset rem. Et dixit Dominus Salomoni: Quia postulasti verbum hoc, et [Col. 0679C] non petisti tibi dies multos, nec divitias, aut animam [Ms. et Vulg. animas] inimicorum tuorum, sed postulasti tibi sapientiam ad discernendum judicium: ecce feci tibi secundum sermones tuos, et dedi tibi cor sapiens et intelligens, in tantum ut nullus ante te similis tui fuerit, nec post te surrecturus sit. Sed et haec, quae non postulasti, dedi tibi: divitias scilicet, et gloriam, ut nemo similis tui fuerit in regibus cunctis retro diebus [h. sit in regibus omnibus diebus tuis]. Si autem ambulaveris in viis meis, et custodieris praecepta mea, et [c 1Kb] mandata mea, sicut ambulavit David pater tuus, longos faciam dies tuos. Igitur evigilavit Salomon, et intellexit quod somnium [h. igitur evigilavit Salomon: et ecce somnium]: Cumque venisset Jerusalem, stetit coram arca foederis [Col. 0679D] Domini, et obtulit holocausta, et fecit victimas pacificas, et grande [h. non habet] convivium universis famulis suis. [T. X.] Tunc venerunt duae mulieres meretrices ad regem, steteruntque coram eo, quarum una ait: Obsecro [h. non habet], mi domine; ego et mulier haec habitabamus in domo una, et peperi apud eam in cubiculo. Tertia vero die postquam [Col. 0680A] ego peperi, peperit et haec; et eramus simul, nullusque alius in domo nobiscum, exceptis nobis duabus. Mortuus est autem filius mulieris hujus nocte, dormiens quippe oppressit eum. Et consurgens intempesta nocte silentio [h. non habet], tulit filium meum de latere meo ancillae tuae dormientis, et collocavit in sinu suo: suum autem filium, qui erat mortuus, posuit in sinu meo. Cumque surrexissem mane ut darem lac filio meo, apparuit mortuus: quem diligentius intuens clara luce, deprehendi non esse meum quem genueram. Responditque altera mulier: Non est ita [Vulg. addunt ut dicis], sed filius tuus mortuus est, meus autem vivit. Econtrario illa dicebat: Mentiris: filius quippe meus vivit, et filius tuus mortuus est. Atque in hunc modum contendebant [Col. 0680B] coram rege. Tunc rex ait: Haec dicit, filius meus vivit, et filius tuus mortuus est. Et ista respondit, non, sed filius tuus mortuus est, et filius meus vivit. Dixit ergo rex: Afferte mihi gladium. Cumque attulissent gladium coram rege: Dividite, inquit, infantem vivum in duas partes, et date dimidiam partem uni, et dimidiam partem alteri. Dixit autem mulier, cujus filius erat vivus, ad regem (commota sunt quippe viscera ejus super filio suo): Obsecro, domine [h. non habet domine], date illi infantem vivum, et nolite interficere eum. Econtrario illa dicebat: Nec mihi, nec tibi sit, [d 1Kb] sed dividatur. Respondens rex ait: Date huic infantem vivum, et non occidatur: haec est enim [Ms. tacet enim] mater ejus. Audivit itaque omnis Israel judicium quod judicasset rex, et [Col. 0680C] timuerunt regem, videntes sapientiam Dei esse in eo ad faciendum judicium.

[T. XI, Cap. IV.] Erat autem rex Salomon regnans super omnem Israel, et hi principes quos habebat: Azarias filius Sadoc [e 7Kb] sacerdotis: Elioreph et Ahia filii Sisa scribae: Josaphat filius Ahilud a [f 1Kb] commentariis: Banaias filius Joiadae super exercitum: Sadoc autem, et Abiathar sacerdotes. Azarias filius Nathan, super eos [h. super praepositos], qui assistebant regi: Zabud filius Nathan sacerdos, amicus regis, et Ahisar praepositus domus, et Adoniram filius Abda super tributa. Habebat autem Salomon duodecim praefectos super omnem Israel, qui praebebant annonam regi et domui ejus: per singulos enim menses in anno, singuli necessaria ministrabant. [Col. 0680D] Et haec nomina eorum: Benhur, in monte Ephraim. Bendecar, in Macces, et in Salebim, et in Beth-Sames, et Elon et Beth-Anan. Benesed in Aruboth: ipsius erat Soccho et omnis terra Epher. Bernabinadab, cujus omnis Nephath-Dor, Tapheth filiam Salomonis habebat uxorem. Bana filius Ahilud regebat Thanach et Mageddo, et universam Beth [Col. 0681A] San, quae est juxta Sarthana subter Jezrael, a Beth-San usque Abelmeula [a 1Kb] e regione Jecmaan. Bengaber in Ramoth Galaad: habebat Avoth-Jair filii Manasse in Galaad: ipse praeerat in omni regione Argob, quae est in Basan, sexaginta civitatibus magnis atque muratis, quae habebant seras aereas. Ahinadad, filius Addo, praeerat in Manaim: Ahimaas in Nephthali: sed et ipse habebat Basmath filiam Salomonis in conjugio. Bana, filius Husi, in Aser [Ms. Banaa et Asar], in Baloth. Josaphat, filius Pharue, in Issachar. Semei, filius Ela, in Benjamin. Gaber, filius Uri, in terra Galaad, in terra Seon regis Amorrhaei et Og regis Basan, super omnia quae erant in illa terra [h. et praefectus unus erat super terram]. Juda et Israel innumerabiles [h. plurimi], sicut [Col. 0681B] arena maris in multitudine: comedentes, et bibentes, atque laetantes. [T. XII, C. IV.] Salomon autem erat in ditione sua, habens omnia regna [b 1Kb] a flumine terrae Philisthim usque ad terminum Aegypti, offerentium sibi munera, et servientium ei cunctis diebus vitae ejus. Erat autem cibus [h. panis] Salomonis per dies singulos, triginta cori similae, et sexaginta cori farinae, decem boves pingues, et viginti boves pascuales, et centum arietes [h. oves], excepta venatione cervorum, caprearum atque bubalorum, et avium atilium [h. omissis, cervis, capreis, bubalis]. Ipse enim obtinebat omnem regionem, quae erat trans flumen [c 1Kb] a Taphsa usque Gazam, et cunctos reges illarum regionum, et habebat pacem ex omni parte in circuitu. Habitabatque Juda et Israel absque timore [Col. 0681C] ullo [h. confidenter], unusquisque sub vite sua, et sub ficu sua, a Dan usque Ber-Sabee, cunctis diebus Salomonis. Et habebat Salomon quadraginta millia praesepia equorum currilium et duodecim millia equestrium. Nutriebantque eos supradicti regis praefecti: sed et necessaria mensae regis Salomonis, cum ingenti cura praebebant in tempore suo. [h. Nutriebantque supradicti praefecti regem Salomonem, et omnes convivas Salomonis cum ingenti cura in tempore suo.] Hordeum quoque et paleas equorum et jumentorum deferebant in locum, ubi erat rex, juxta constitutum sibi. [h. ubi erat constitutum sibi.] Dedit quoque Deus sapientiam Salomoni, et prudentiam multam nimis, et latitudinem cordis, quasi arenam, quae est in littore maris. Et praecedebat sapientia [Col. 0681D] Salomonis sapientiam omnium Orientalium et Aegyptiorum, et erat sapientior cunctis hominibus: [Col. 0682A] sapientior Ethan Ezrahite, et Heman, et Chalchol [Ms. Calcas], et Dorda, filiis Maol, et erat nominatus in universis gentibus per circuitum. Locutus est quoque Salomon tria millia parabolas, et fuerunt carmina ejus quinque et mille. Et disputavit super lignis, a cedro quae est in Libano, usque ad hyssopum quae egreditur de pariete, et disseruit de jumentis, et volucribus, et reptilibus, et piscibus. Et veniebant de cunctis populis ad audiendam sapientiam Salomonis et [Ms. tacet et] ab universis regibus terrae, qui audiebant sapientiam ejus.

[T. XIII, Cap. V.] Misit quoque Hiram rex Tyri servos suos ad Salomonem: audivit enim quod ipsum unxissent regem pro patre ejus: quia amicus fuerat Hiram David omni tempore. Misit autem et [Col. 0682B] Salomon ad Hiram, dicens: Tu scis voluntatem David patris mei, et quia non potuerit aedificare domum [h. Tu scis quod David pater meus non potuit aedificare domum] nomini Domini Dei sui propter bella imminentia per circuitum, donec daret Dominus eos sub vestigio pedum ejus. [T. XIV.] Nunc autem requiem dedit [d 1Kb] Dominus Deus meus mihi per circuitum, et non est satan, neque occursus malus. Quamobrem cogito aedificare templum nomini Domini [Ms. tacet Domini] Dei mei, sicut locutus est Dominus David patri meo, dicens: Filius tuus, quem dabo pro te super solium tuum, ipse aedificabit domum nomini meo. Praecipe igitur ut praecidant mihi [Vulg. addunt servi tui] cedros de Libano, et servi mei sint cum servis tuis: mercedem autem [Col. 0682C] servorum tuorum dabo tibi quamcumque praeceperis [h. quamcumque dixeris. Vulg. petieris]: scis enim quomodo [Ms. quoniam] non est in populo meo [h. in nobis] vir qui noverit ligna caedere sicut Sidonii. Cum ergo audisset Hiram verba Salomonis, laetatus est valde, et ait: Benedictus Dominus [e 1Kb] Deus hodie, qui dedit David filium sapientissimum super populum hunc plurimum. [T. XV.] Et misit Hiram ad Salomonem, dicens: Audivi quaecumque mandasti mihi: ego faciam omnem voluntatem tuam in lignis cedrinis et abiegnis. Servi mei deponent ea de Libano ad mare, et ego componam ea in ratibus in mari, usque ad locum quem significaveris mihi, et applicabo ea ibi, et tu tolles ea: praebebisque necessaria mihi, ut detur cibus domui meae. Itaque [Col. 0682D] Hiram [h. hic habet, Hiron] dabat Salomoni ligna cedrina, et ligna abiegna, juxta omnem voluntatem [Col. 0683A] ejus. Salomon autem praebebat Hiram viginti millia coros tritici, in cibum [a 1Kb] domus ejus, et viginti coros purissimi olei: haec tribuebat Salomon Hiram per annos singulos. Dedit quoque Dominus sapientiam Salomoni, sicut locutus est ei [Ms. tacet ei], et erat pax inter Hiram et Salomonem, et percusserunt foedus ambo. Elegitque rex Salomon operas de omni Israel, et erat indictio triginta millia virorum. Mittebatque eos in Libanum, decem millia per menses singulos vicissim, ita ut duobus mensibus essent in domibus suis, et Adoniram erat super hujuscemodi indictione. Fueruntque Salomoni septuaginta millia [b 1Kb] eorum, qui onera portabant, et octoginta millia latomorum in monte: absque praepositis qui praeerant singulis operibus, numero trium millium [Col. 0683B] et trecentorum, praecipientium populo et [h. non habet] his qui faciebant opus. Praecepitque rex, ut tollerent lapides grandes, lapides pretiosos, in fundamentum templi, et quadrarent eos: quos dolaverunt caementarii Salomonis, et caementarii Hiram: porro [c 1Kb] Biblii praeparaverunt [h. et Giblim et praeparaverunt] ligna et lapides ad aedificandam domum.

[C. V. Cap. VI.] Factum est igitur quadringentesimo et octogesimo anno egressionis filiorum Israel de terra Aegypti, in anno quarto, mense Zio [Ms. Zoi] (ipse est mensis secundus), regis [Vulg. regni] Salomonis super Israel, aedificare coepit domum [Vulg. aedificari domus] Domino. Domus autem, quam aedificabat rex Salomon Domino, habebat sexaginta cubitos [Col. 0683C] in longitudine, et viginti cubitos in latitudine, et triginta cubitos in altitudine. Et porticus erat ante templum [h. ante templum domus] viginti cubitorum longitudinis, juxta mensuram latitudinis templi, et habebat decem cubitos latitudinis ante faciem templi. Fecitque in templo fenestras [d 56Kb] obliquas. Et aedificavit super parietem templi tabulata per gyrum, in parietibus domus per circuitum templi et oraculi, et fecit latera in circuitu. Tabulatum quod subter erat, quinque cubitos habebat latitudinis, et medium tabulatum sex cubitorum latitudinis, et tertium tabulatum septem habens cubitos latitudinis. Trabes autem posuit in domo per circuitum [Col. 0684A] forinsecus, ut non haererent muris templi. Domus autem cum aedificaretur, lapidibus dedolatis atque perfectis aedificata est, et malleus, et securis, et omne ferramentum, non sunt audita in domo, cum aedificaretur. Ostium lateris medii in parte erat domus dextrae: et per cochleam ascendebant in medium coenaculum, et a medio in tertium. Et aedificavit domum, et consummavit eam: texit quoque domum laquearibus cedrinis. Et aedificavit tabulatum super omnem domum quinque cubitis altitudinis, et operuit domum lignis cedrinis. [T. XVI.] Et factus est sermo Domini ad Salomonem, dicens; Domus haec, quam aedificas, si ambulaveris in praeceptis meis, et judicia mea feceris, et custodieris omnia mandata mea, gradiens per ea: firmabo sermonem [Col. 0684B] meum tibi, quem locutus sum ad David patrem tuum. Et habitabo in medio filiorum Israel, et non derelinquam populum meum Israel. Igitur aedificavit Salomon domum, et consummavit eam. [T. XVII]. Et aedificavit [Ms. addit. Salomon] parietes domus intrinsecus tabulatis cedrinis, a pavimento domus usque ad summitatem parietum, et usque ad laquearia, operuit lignis intrinsecus, et texit pavimentum domus tabulis abiegnis. Aedificavitque viginti cubitorum ad posteriorem partem templi tabulata cedrina, a pavimento usque ad superiora, et fecit interiorem domum oraculi in Sanctum Sanctorum. Porro quadraginta cubitorum erat ipsum templum pro foribus oraculi. Et cedro omnis domus intrinsecus vestiebatur, habens tornaturas suas et juncturas [Col. 0684C] fabrefactas, et caelaturas eminentes: omnia cedrinis tabulis vestiebantur: nec omnino lapis apparere poterat in pariete [h. non habet]. Oraculum autem in medio domus, in interiori parte fecerat [h. praeparaverat], ut poneret ibi arcam foederis Domini. Porro oraculum habebat viginti cubitos longitudinis, et viginti cubitos latitudinis, et viginti cubitos altitudinis, et operuit illud atque vestivit auro purissimo [h. obryzo]. Sed et altare vestivit cedro. Domum quoque ante oraculum operuit auro purissimo, et affixit laminas clavis aureis. Nihilque erat in templo, quod non auro tegeretur; sed et totum altare oraculi texit auro. [e 10Kb] Et fecit in oraculo duo cherubim [Col. 0685A] de lignis olivarum, decem cubitorum altitudinis. Quinque cubitorum ala cherub una, et quinque cubitorum ala cherub altera: id est, decem cubitos habentes, a summitate alae usque ad alterius alae [Ms. tacet alae] summitatem. Decem quoque cubitorum erat cherub [a 1Kb] secundum: in mensura pari, et opus unum erat in duobus cherubim, id est, altitudinem habebat unus cherub decem cubitorum, et similiter cherub secundus. Posuitque cherubim in medio templi interioris: extendebant autem alas suas cherubim, et tangebat ala una parietem, et ala cherub secundi tangebat parietem alterum: alae autem alterae in media parte templi se invicem contingebant. Texit quoque cherubim auro. Et omnes parietes templi per circuitum [b 1Kb] sculpsit variis caelaturis [Col. 0685B] et torno, [c 1Kb] et fecit in eis cherubim, et palmas, et picturas varias, quasi prominentes de pariete, et egredientes [h. intrinsecus et extrinsecus]. Sed et pavimentum domus texit auro intrinsecus et extrinsecus. Et in ingressu oraculi fecit ostiola de lignis olivarum, postesque angulorum [h. non habet] quinque. Et duo ostia de lignis olivarum, et sculpsit in eis picturam cherubim, et palmarum species [h. non habet], et anaglypha [h. et picturas varias] valde [Ms. valide] prominentia, et texit ea auro, et operuit tam cherubim quam palmas, et caetera [h. non habet] auro. Fecitque in introitu templi postes de lignis olivarum quadrangulatos, et duo ostia de lignis abiegnis altrinsecus, et utrumque ostium duplex erat, et se invicem [d 1Kb] tenens aperiebatur. Et [Col. 0685C] sculpsit cherubim, et palmas, et caelaturas [h. et picturas varias] valde eminentes: operuitque omnia laminis aureis opere quadro ad regulam [h. operuitque auro aequaliter super sculpturas]. Et aedificavit atrium interius tribus ordinibus lapidum politorum, et uno ordine lignorum cedri. [T. XVII.] Anno quarto fundata est domus Domini in mense Zio, et in anno undecimo, mense Bul (ipse est mensis octavus), perfecta est domus in omni opere suo, et in universis utensilibus suis [Ms. tacet suis] aedificavitque eam annis septem.

[Cap. VII.] Domum autem suam aedificavit Salomon tredecim annis, et ad perfectum usque perduxit. Aedificavit quoque domum saltus Libani centum cubitorum longitudinis, et quinquaginta cubitorum latitudinis, et triginta cubitorum altitudinis, et quatuor [Col. 0686A] deambulacra inter columnas cedrinas: ligna quippe cedrina exciderat in columnas [h. super quatuor columnarum ordines, lignaque cedrina super columnas]. Et tabulatis cedrinis vestivit totam cameram, quae quadraginta quinque columnis sustentabatur [Ms. sustinebatur]. Unus autem [h. non habet] ordo habebat columnas quindecim contra se invicem positas, et e regione se respicientes, aequali spatio inter columnas, et super columnas quadrangulata ligna in cunctis aequalia. Et porticum columnarum fecit quinquaginta cubitorum longitudinis, et triginta cubitorum latitudinis, et alteram porticum in facie majoris porticus, et columnas, et epistylia super columnas. Porticum quoque solii, in qua tribunal est [h. in qua judicabat] fecit et texit lignis cedrinis a [Col. 0686B] pavimento usque ad summitatem. Et domuncula [h. domus], in qua sederetur [Ms. sedetur] ad judicandum [h. non habet], erat in media porticu [h. erat in atrio alio], simili opere. Domum quoque fecit filiae Pharaonis (quam uxorem duxerat Salomon) tali opere, quali et hanc porticum. Omnia lapidibus pretiosis, qui ad normam quamdam atque mensuram tam intrinsecus quam extrinsecus serati erant: a fundamento usque ad summitatem parietum, et extrinsecus [Ms. intrinsecus] usque ad atrium majus. Fundamenta autem, de lapidibus pretiosis, lapidibus magnis decem sive octo cubitorum. Et desuper lapides pretiosi aequalis mensurae secti erant, similiterque de cedro [h. et cedri]. Et atrium majus rotundum, trium ordinum de lapidibus sectis, et unius [Col. 0686C] ordinis de dolato [Ms. dolata] cedro: nec non in atrio domus Domini interiori, et in porticu domus. Misit quoque rex Salomon, et tulit Hiram de Tyro, filium mulieris viduae de tribu Nephthali, patre Tyrio, artificem aerarium, et plenum sapientia, et intelligentia, et doctrina ad faciendum omne opus ex aere. Qui cum venisset ad regem Salomonem, fecit omne opus ejus. Et finxit duas columnas aereas, decem et octo cubitorum altitudinis columnam unam, et linea duodecim cubitorum ambiebat columnam utramque. Duo quoque capitella fecit, quae ponerentur super capita columnarum, [e 1Kb] fusilia ex aere: quinque cubitorum altitudinis capitellum unum, et quinque cubitorum altitudinis capitellum alterum: et quasi in modum retis et catenarum sibi invicem [f 1Kb] miro opere contextarum. Utrumque capitellum columnarum [Col. 0687A] fusile erat: septena versuum retiacula in capitello uno, et septena retiacula in capitello altero. Et perfecit columnas, et duos ordines per circuitum retiaculorum singulorum, ut tegerent capitella, quae erant super summitatem malogranatorum: eodem modo fecit et capitello secundo. Capitella autem quae erant super capita columnarum, quasi opere lilii fabricata erant in porticu quatuor cubitorum. Et rursum alia capitella in summitate columnarum desuper juxta mensuram columnae contra retiacula: malogranatorum autem ducenti ordines erant in circuitu capitelli secundi. Et statuit duas columnas in porticu templi: cumque statuisset columnam dexteram, [a 1Kb] vocavit eam nomine Jachin: similiter erexit columnam secundam, et vocavit nomen [Col. 0687B] ejus Booz. Et super capita columnarum opus in modum lilii posuit: perfectumque est-opus columnarum. Fecit quoque mare fusile decem cubitorum a labio usque ad labium, rotundum in circuitu: quinque cubitorum altitudo ejus, et resticula triginta cubitorum cingebat illud per circuitum. Et sculptura subter [Ms. sculptura super] labium circumibat illud decem cubitis ambiens mare: duo ordines sculpturarum [b 1Kb] striatarum erant fusiles. Et stabat super duodecim boves, e quibus tres aspiciebant ad aquilonem, et tres ad occidentem, et tres ad meridiem, et tres ad orientem, et mare super eos desuper erat: quorum posteriora universa intrinsecus latitabant. Grossitudo autem luteris [Ms. lateris], trium unciarum erat: labiumque ejus, quasi labium calicis, et [Col. 0687C] folium repandi lilii: duo millia batos capiebat. Et fecit bases decem [c 1Kb] aeneas, quatuor cubitorum longitudinis bases singulas, et quatuor cubitorum latitudinis, et trium cubitorum altitudinis. Et ipsum opus basium, interrasile erat: et sculpturae inter juncturas. Et inter coronulas et plectas, leones et boves et cherubim: et in juncturis similiter desuper: et subter leones et boves, quasi lora ex aere dependentia. Et quatuor rotae per bases singulas, et axes aerei: et per quatuor partes quasi humeruli subter luterem fusiles, contra se invicem respectantes. Os quoque luteris intrinsecus erat in capitis summitate: et quod forinsecus apparebat, unius cubiti erat totum rotundum, pariterque habebat unum cubitum et dimidium: in angulis autem columnarum variae caelaturae [Col. 0687D] erant: et media intercolumnia, quadrata non rotunda. Quatuor quoque rotae, quae per quatuor angulos [Col. 0688A] basis erant, cohaerebant [Vulg. addit sibi] subter basim: una rota habebat altitudinis cubitum et semis. Tales autem rotae erant, quales solent in curru [Ms. curribus] fieri: et axes earum, et radii, et canthi, et modioli, omnia fusilia. Nam et humeruli illi quatuor per singulos angulos basis unius, ex ipsa basi fusiles et conjuncti erant. In summitate autem basis erat quaedam rotunditas unius et [h. non habet] dimidii cubiti, ita fabrefacta, ut luter desuper posset imponi, habens caelaturas suas et sculpturas varias ex semetipsa [Ms. semetipso]. Sculpsit quoque in tabulatis illis quae erant ex aere, et in angulis, cherubim, et leones, et palmas, quasi in similitudinem stantis hominis, ut non caelata, sed apposita per circuitum viderentur. In hunc modum fecit [Col. 0688B] decem bases, fusura una, et mensura, sculpturaque consimili. Fecit quoque decem luteres [d 1Kb] aeneos: quadraginta batos capiebat luter unus, eratque quatuor cubitorum; singulos quoque luteres per singulas, id est, decem bases, posuit. Et constituit decem bases quinque ad dexteram partem templi, et quinque ad sinistram: mare autem posuit ad dexteram partem templi [h. domus] contra orientem ad meridiem. Fecit ergo Hiram [h. Hirom] lebetes, et scutras, et hamulas, et perfecit omne opus regis Salomonis in templo [h. in domo] Domini. Columnas duas, et funiculos capitellorum [Ms. capitulorum] super capitella columnarum duos: et retiacula duo, ut operirent duos funiculos, qui erant super capita columnarum [h. duos funiculos capitulorum]. [Col. 0688C] Et malogranata [e 1Kb] quadringenta in duobus retiaculis: duos versus malogranatorum in retiaculis singulis, ad operiendos funiculos capitellorum, qui erant super capita columnarum. Et bases decem, et luteres decem super bases. Et mare unum, et boves duodecim subter mare. Et lebetes, et scutras, et hamulas, omnia vasa [h. omnia haec vasa], quae fecit Hiram regi Salomoni in domo Domini, de aurichalco erant. In campestri regione [h. non habet] Jordanis fudit ea rex in argillosa terra, inter Socchoth et Sarthan. Et posuit Salomon omnia vasa: propter multitudinem autem nimiam non erat pondus aeris. [T. XIX.] Fecitque Salomon omnia vasa in domo Domini: altare aureum, et mensam, super quam ponerentur panes propositionis, auream [f 1Kb] et [Col. 0688D] candelabra aurea, quinque ad dexteram, et quinque ad sinistram, contra, oraculum, ex auro [g 1Kb] puro: [Col. 0689A] quasi lilii flores, et lucernas desuper aureas: et forcipes aureos [h. non habet], et hydrias, et fuscinulas, et phialas, et mortariola, et thuribula, de auro purissimo: et cardines ostiorum domus interioris Sancti Sanctorum, et ostiorum domus templi, ex auro erant. Et perfecit omne opus quod faciebat [a 1Kb] rex Salomon in domo Domini, et intulit quae sanctificaverat David pater suus, argentum et aurum, et vasa reposuitque in thesauris domus Domini.

[T. XX, Cap. VIII.] Tunc congregati [b 1Kb] sunt omnes majores natu Israel cum principibus tribuum, et duces familiarum filiorum Israel, ad regem Salomonem in Jerusalem [h. Tunc congregavit Salomon majores natu in Israel, omnes principes tribuum, duces familiarum filiorum Israel in Jerusalem, ut [Col. 0689B] deferrent]: ut deferrent arcam foederis Domini, de civitate David, id est, de Sion. Couvenitque ad regem Salomonem universus Israel in mense Ethanim, in solemni die, ipse est mensis septimus. Veneruntque cuncti senes ex Israel, et tulerunt sacerdotes arcam, et portaverunt arcam Domini, et tabernaculum foederis, et omnia vasa sanctuarii, quae erant in tabernaculo: et ferebant ea sacerdotes et Levitae. Rex autem Salomon, et omnis multitudo Israel, quae convenerat ad eum, gradiebatur cum illo ante arcam: et immolabant oves et boves absque aestimatione et numero, et intulerunt sacerdotes arcam foederis Domini in locum suum, in oraculum templi [h. domus], in Sanctum Sanctorum, subter alas cherubim. Siquidem cherubim expandebant alas super [Col. 0689C] locum arcae, et protegebant arcam et vectes ejus desuper. Cumque eminerent vectes, et apparerent summitates eorum foris Sanctuarium ante oraculum, non apparebant ultra extrinsecus, qui et fuerunt ibi usque in praesentem diem. In arca autem [c 1Kb] non est aliud, nisi duae tabulae lapideae, quas posuerat in ea Moses in Horeb, quando pepigit foedus Dominus cum filiis Israel, cum egrederentur de terra Aegypti. [T. XXI.] Factum est autem, cum exissent sacerdotes de Sanctuario, nebula [h. nubes] implevit domum Domini, et non poterant sacerdotes stare et ministrare propter nebulam [h. nubem], impleverat enim gloria Domini domum Domini. Tunc ait Salomon; Dominus dixit, ut habitaret in nebula. Aedificans aedificavi domum in habitaculum tuum, firmissimum [Col. 0689D] solium tuum in sempiternum. Convertitque rex faciem suam, et benedixit omni Ecclesiae Israel: omnis enim Ecclesia Israel stabat. Et ait [d 1Kb] Salomon: Benedictus Dominus Deus Israel, qui locutus est ore suo ad David patrem meum, [e 1Kb] et in manibus ejus perfecit, dicens: A die qua eduxi populum meum [Col. 0690A] Israel de Aegypto, non elegi civitatem de universis tribubus Israel, ut aedificaretur domus, et esset nomen meum ibi; sed elegi David ut esset super populum meum Israel. Voluitque David pater meus aedificare domum nomini Domini Dei Israel: et ait Dominus ad David patrem meum: Quod cogitasti in corde tuo aedificare domum nomini meo, bene fecisti, hoc ipsum mente tractans. Verumtamen tu non aedificabis [f 1Kb] mihi domum, sed filius tuus, qui egredietur de renibus tuis, ipse aedificabit domum nomini meo. Confirmavit Dominus sermonem suum, quem locutus est: stetique pro David patre meo, et sedi super thronum Israel, sicut locutus est Dominus: et aedificavi domum nomini Domini Dei Israel. Et constitui ibi locum arcae, in qua foedus est Domini, quod percussit [Col. 0690B] cum patribus nostris, quando egressi sunt [h. quando eduxit eos] de terra Aegypti. Stetit autem Salomon ante altare Domini in conspectu [h. coram omni ecclesia] Ecclesiae Israel, et expandit manus suas in coelum, et ait: Domine Deus Israel, non est similis tui, Deus in coelo desuper, et super terram deorsum: qui custodis pactum et misericordiam servis tuis, qui ambulant [Vulg. ambulabant] coram te in toto corde suo. Qui custodisti servo tuo David patri meo quae locutus es ei: ore locutus es, et manibus perfecisti [h. ore tuo locutus es, et manu fecisti; sicut dies haec], ut haec dies probat. Nunc igitur, Domine Deus Israel, conserva famulo tuo David patri meo quae locutus es ei, dicens: Non auferetur de te vir coram me, qui sedeat super thronum Israel: [Col. 0690C] ita tamen si custodierint filii tui viam suam, ut ambulent coram me, sicut [g 1Kb] ambulasti in conspectu meo. Et nunc, Domine Deus Israel, firmentur verba tua, quae locutus es servo tuo David patri meo. Ergone putandum est quod vere Deus habitet super terram? [T. XXII.] Si enim [h. Ecce coelum] coelum, coeli coelorum te capere non possunt, quanto magis domus haec, quam aedificavi? Sed respice ad orationem servi tui, et ad preces ejus, Domine Deus meus: audi hymnum et orationem, quam servus tuus orat coram te hodie: ut sint oculi tui aperti super domum hanc nocte et die: super domum, de qua dixisti: Erit nomen meum ibi: ut exaudias orationem [h. Super locum de quo dixisti, erit nomen meum ibi ad audiendam orationem], quam orat [h 1Kb] ad te servus [Col. 0690D] tuus in loco isto. Ut exaudias deprecationem servi tui et populi tui Israel, quodcumque oraverint in loco isto: et exaudies in loco habitaculi tui in coelo: et cum exaudieris, propitius erit. Si peccaverit homo in proximum suum, et habuerit aliquod juramentum, quo teneatur astrictus; et venerit [Col. 0691A] propter juramentum, coram altari tuo in domum tuam [h. hanc]: tu exaudies in coelo; et facies, et judicabis servos tuos, condemnans impium, et reddens viam suam super caput ejus: justificansque justum, et retribuens ei secundum justitiam suam. Si fugerit populus tuus Israel inimicos suos [h. inimicum suum] (quia [a 1Kb] peccaturus est tibi) et agentes poenitentiam, et confitentes nomini tuo, venerint, et [h. non habet] oraverint, et deprecati te fuerint in domo hac: exaudi in coelo, et dimitte peccatum populi tui Israel, et reduces eos in terram, quam dedisti patribus eorum. Si clausum fuerit coelum, et non pluerit propter peccata eorum, et orantes in loco isto, poenitentiam egerint nomini tuo [h. et confitentes nomini tuo] et a peccatis suis conversi fuerint [Col. 0691B] propter afflictionem suam: exaudi eos in coelo, et dimitte peccata servorum tuorum, et populi tui Israel: et [b 1Kb] ostende eis viam bonam per quam ambulent, et da pluviam super terram tuam, quam dedisti populo tuo in possessionem. Fames si oborta fuerit in terra, aut pestilentia, aut corruptus aer, aut aerugo, locusta, rubigo, et afflixerit eum inimicus ejus portas obsidens, omnis [Vulg. omnia] plaga, universa infirmitas, cuncta devoratio, et imprecatio, quae acciderit omni homini de populo tuo Israel: si quis cognoverit plagam [h. cunctam orationem et deprecationem quae fuerit omni homini de populo tuo Israel, cum cognoverint plagam] cordis sui, et expanderit manus suas in domo hac: tu exaudies in coelo in loco habitationis tuae, et repropitiaberis, et [Col. 0691C] facies ut des unicuique secundum omnes vias suas, sicut videris [Ms. videns] cor (quia tu nosti solus cor omnium filiorum hominum) ut timeant te cunctis diebus, quibus vivunt super faciem terrae, quam dedisti patribus nostris. Insuper et alienigena, qui non est de populo tuo Israel, cum venerit de terra longinqua propter nomen tuum (audietur enim nomen tuum magnum, et manus tua fertis, et brachium tuum extentum, ubique) [h. non habet]; cum venerit ergo, et oraverit in loco hoc [h. in domo hac], tu exaudies in coelo in firmamento habitaculi tui, et facies omnia pro quibus invocaverit te alienigena: ut discant universi populi terrarum nomen tuum timere, sicut populus tuus Israel, et probent quia nomen tuum invocatum est [Col. 0691D] super domum hanc, quam aedificavi. Si egressus fuerit populus tuus ad bellum contra inimicos suos [h. inimicum suum], per viam, [c 1Kb] quocumque miseris eos, orabunt te contra viam civitatis, quam elegisti, et contra domum, quam aedificavi nomini tuo, et exaudies in coelo [h.] orationem eorum, et precem eorum, et facies judicium eorum. [T. XXIII.] Quod si peccaverint tibi (non est enim homo qui non peccet) et iratus tradideris eos inimicis suis, et captivi ducti fuerint in terram inimicorum [h. inimici] longe vel prope, et egerint poenitentiam in corde suo in [Col. 0692A] loco captivitatis [h. in terra captivantium eos], et conversi deprecati te [Ms. tacet te] fuerint in captivitate sua, dicentes: Peccavimus, inique egimus, impie gessimus: et reversi fuerint ad te in universo corde suo, et in tota anima sua in terra inimicorum suorum, ad quam captivi ducti sunt [Vulg. fuerint]: et oraverint te contra viam terrae suae, quam dedisti patribus eorum, et civitatis, quam elegisti, et templi [h. domus] quod aedificavi nomini tuo: exaudies in coelo, in firmamento solii tui, orationes eorum, et preces eorum [Ms. tacet eorum], et facies judicium eorum: et propitiaberis populo tuo qui peccavit tibi, et omnibus iniquitatibus eorum, quibus praevaricati sunt in te: et dabis misericordiam coram eis qui eos captivos habuerint, ut misereantur eis. Populus [Col. 0692B] enim tuus est, et haereditas tua, quos eduxisti de terra Aegypti [h. de Aegypto], de medio [Ms. domo] fornacis ferreae. Ut sint oculi tui aperti ad deprecationem servi tui, et populi tui [Ms. tacet tui] Israel, et exaudias eos in universis pro quibus invocaverint te. Tu enim separasti eos tibi in haereditatem de universis populis terrae, sicut locutus es per Mosen servum tuum [h. per manum Moysi servi tui], quando eduxisti patres nostros de Aegypto, Domine Deus. [T. XXIV.] Factum est autem, cum complesset Salomon orans Dominum omnem orationem et deprecationem hanc, surrexit de conspectu altaris Domini: utrumque enim genu in terram fixerat, et manus expanderat ad coelum. Stetit ergo, et benedixit omni ecclesiae Israel voce magna, dicens: Benedictus [Col. 0692C] Dominus, qui dedit requiem populo suo Israel, juxta omnia quae locutus est: non cecidit ne unus quidem sermo, ex omnibus bonis quae locutus est per Mosen servum suum [h. per manum Moysi] servi sui]. Sit Dominus Deus noster nobiscum, sicut fuit cum patribus nostris, non derelinquens nos, neque projiciens. Sed inclinet corda nostra ad se, ut ambulemus in universis viis ejus, et custodiamus mandata ejus, et caeremonias ejus [Ms. tacet ejus], et judicia quaecumque mandavit patribus nostris. Et sint sermones mei isti, quibus deprecatus sum coram Domino, appropinquantes Domino Deo nostro die ac nocte, ut faciat judicium [Vulg. addit cum] servo suo, et populo suo [Ms. tacet suo] Israel per singulos dies: et sciant omnes populi terrae, quia Dominus [Col. 0692D] ipse est Deus, et non est ultra absque eo. Sit quoque cor nostrum perfectum cum Domino Deo nostro, ut ambulemus in decretis ejus, et custodiamus [h. Sit quoque cor vestrum perfectum cum Domino Deo nostro, adambulandum in decretis ejus, et custodiendum] mandata ejus, sicut et hodie. Igitur rex et omnis Israel cum eo immolabant victimas coram Domino. Mactavitque Salomon hostias pacificas, quas immolavit Domino, boum viginti duo millia: ovium, centum viginti millia: et dedicaverunt templum [h. domum] Domini rex et filii Israel. [T. XXV.] In die illa sanctificavit [Col. 0693A] rex medium atrii, quod erat ante domum Domini: fecit quippe ibi holocaustum, et sacrificium, et adipem pacificorum: quoniam altare aereum, quod erat coram Domino, minus erat, et capere non poterat holocaustum [Ms. holocausta], et sacrificium, et adipem pacificorum. Fecit ergo Salomon in tempore illo festivitatem celebrem, et omnis Israel cum eo, multitudo magna ab introitu Emath usque ad rivum Aegypti, coram Domino Deo nostro, septem diebus, et septem diebus, id est, quatuordecim diebus. [T. XXXVI.] Et [Ms. tacet et] in die octava dimisit populum: qui benedicentes regi, profecti sunt in tabernacula sua laetantes, et alacri corde super omnibus bonis quae fecerat Dominus David servo suo et Israel populo suo.

[Col. 0693B] [Cap. IX.] Factum est autem cum perfecisset Salomon aedificium domus Domini, et aedificium regis [h. et domum regis], et omne quod optaverat et [a 1Kb] voluerat facere, apparuit Dominus ei secundo, sicut apparuerat ei in Gabaon. Dixitque Dominus ad eum: Exaudivi orationem tuam et deprecationem tuam, quam deprecatus es coram me: sanctificavi domum hanc, quam aedificasti, ut ponerem nomen meum ibi sempiternum, et erunt oculi mei et cor meum ibi cunctis diebus. Tu quoque si ambulaveris coram me, sicut ambulavit pater tuus, in simplicitate cordis, et in aequitate: et feceris omnia quae praecepi tibi, et legitima mea et judicia mea servaveris, ponam [h. firmabo] thronum regni tui super Israel in sempiternum, sicut locutus sum David patri tuo, dicens: [Col. 0693C] Non auferetur vir de genere tuo de solio Israel. Si autem aversione aversi fueritis vos et filii vestri, non sequentes me, nec custodientes mandata mea, et caeremonias [Vulg. addit meas] quas proposui vobis, sed [Ms. si] abieritis, et colueritis deos alienos, et adoraveritis eos: auferam Israel de superficie terrae, quam dedi eis: et templum [h. domum], quod sanctificavi nomini meo, projiciam a conspectu meo. [T. XXXVII.] Eritque Israel in proverbium et in fabulam cunctis populis. Et domus haec erit in exemplum: omnis qui transierit per eam, stupebit, et sibilabit, et dicet: Quare fecit Dominus sic terrae huic, et domui huic? Et respondebunt: Quia dereliquerunt Dominum Deum suum, qui eduxit patres eorum de terra Aegypti, et secuti sunt deos alienos, et [Col. 0693D] adoraverunt eos, et coluerunt [Vulg. addit eos]: idcirco [Col. 0694A] induxit Dominus super eos omne malum hoc. Expletis autem annis viginti postquam aedificaverat Salomon duas domos, id est, domum Domini, et domum regis (Hiram rege Tyri praebente Salomoni ligna cedrina et abiegna, et aurum juxta omne quod opus habuerat), tunc dedit [b 1Kb] rex Salomon Hiram viginti oppida in terra Galileae. Egressusque est Hiram de Tyro, ut videret oppida quae dederat ei Salomon, et non placuerunt ei, et ait: Haeccine sunt civitates, quas dedisti mihi, frater [h. frater meus]? Et appellavit eas terram Chabul, usque in diem hanc. Misit quoque Hiram ad regem [c 1Kb] Salomonem centum viginti talenta auri. Haec est summa expensarum, quam obtulit rex Salomon ad aedificandam domum Domini et domum suam, et Mello, et murum Jerusalem, [d 1Kb] et [Col. 0694B] Eser, et Mageddo, et Gazer. Pharao rex Aegypti ascendit, et cepit Gazer, succenditque eam igni: et Chananaeum, qui habitabat in civitate, et interfecit, et dedit eam in dotem filiae suae uxori Salomonis. Aedificavit ergo Salomon Gazer, et Beth-Oron inferiorem, et Baalath, [e 2Kb] et Palmiram [h. Tadmor] in terra solitudinis. Et omnes vicos, qui ad se pertinebant, et erant absque muro, munivit [h. non habet], et civitates curruum et civitates equitum, et quodcumque ei placuit ut aedificaret in Jerusalem, et in Libano, et in omni terra potestatis suae. [T. XXVIII.] Universum populum, qui remanserat de Amorrhaeis, et Hetthaeis, et Phaerezeis, et Evaeis, et Jebusaeis, qui non sunt de filiis Israel: horum filios, qui remanserant in terra, quos scilicet non potuerant filii [Col. 0694C] Israel exterminare: fecit tributarios Salomon, usque in diem hanc. De filiis autem Israel non constituit Salomon servire quemquam, sed erant bellatores viri, et ministri ejus, et principes, et duces, et praefecti curruum et equorum [h. equitum]. Erant autem principes super omnia opera Salomonis praepositi quingenti quinquaginta, qui habebant subjectum populum, et statutis operibus imperabant. Filia autem Pharaonis ascendit de civitate David in domum suam, quam aedificaverat ei [Vulg. addit. Salomon]: tunc aedificavit Mello. Offerebat quoque [f 1Kb] rex Salomon tribus vicibus per annos singulos holocausta, et pacificas victimas, super altare quod aedificaverat Domino, et adolebat thymiama coram Domino: perfectumque est templum [h. perfectaque est domus]. [Col. 0694D] [T. XXIX.] Classem quoque fecit rex Salomon in [Col. 0695A] Asion-Gaber, quae est juxta Ailam [h. Eloth] in littore maris Rubri, in terra Idumaeae. Misitque Hiram in classe illa servos suos viros [Ms. tacet viros] nauticos et gnaros maris, cum servis Salomonis. Qui cum venissent in Ophis, sumptum inde aurum quadringentorum viginti talentorum, detulerunt ad regem Salomonem.

[T. XXX, Cap. X.] Sed et regina Saba, audita fama Salomonis in nomine Domini, venit tentare eum in aenigmatibus. Et ingressa Jerusalem multo cum [Ms. tacet cum] comitatu, et divitiis, camelis portantibus aromata, et aurum infinitum nimis, et gemmas pretiosas, venit ad [a 1Kb] regem Salomonem, et locuta est ei universa quae habebat in corde suo, et docuit eam [h. et nuntiavit ei] Salomon omnia verba quae [Col. 0695B] proposuerat: non fuit sermo, qui regem posset latere, [b 1Kb] ut non responderet ei. Videns autem regina Saba omnem sapientiam Salomonis, et domum quam aedificaverat, et cibos [h. cibum] mensae ejus, et habitacula servorum, et ordinem ministrantium, vestesque eorum, et pincernas et holocausta quae offerebat in domo Domini: non habebat ultra spiritum. Dixitque ad regem: Verus est sermo, quem audivi in terra mea, super sermonibus tuis, et super sapientia tua: et non credebam narrantibus mihi, donec ipsa veni, et vidi oculis meis, et probavi quod media pars mihi nuntiata non fuerit: major est sapientia et opera tua, quam rumor quem audivi. Beati viri tui, et beati servi tui, hi qui stant coram te semper, et audiunt sapientiam tuam. Sit Dominus Deus tuus [Col. 0695C] benedictus, cui placuisti [Vulg. complacuisti], et posuit te super thronum Israel, eo quod dilexerit Dominus Israel in sempiternum, et constituit te regem, ut faceres judicium et justitiam. Dedit ergo regi centum viginti talenta auri, et aromata multa nimis, et gemmas pretiosas: non sunt allata ultra aromata tam multa, quam ea quae dedit regina Saba regi Salomoni. (Sed et classis Hiram, quae portabat aurum de Ophir, attulit ex Ophir ligna [c 1Kb] thyina multa nimis, et gemmas pretiosas. Fecitque rex de lignis thyinis fulcra domus Domini, et domus regiae, et citharas lyrasque cantoribus: non sunt allata hujuscemodi ligna thyina, neque visa [Ms. tacet visa] usque in praesentem diem.) Rex autem Salomon dedit reginae Saba omnia quae voluit, et petivit ab eo: exceptis [Col. 0695D] his quae ultro obtulerat ei munere regio. Quae reversa est, et abiit in terram suam cum servis suis. [T. XXXI.] Erat autem pondus auri, quod afferebatur [Vulg. offerebatur] Salomoni per annos singulos, sexcentorum sexaginta sex talentorum auri: excepto eo, quod afferebant [Ms. offerebant] viri qui super vectigalia erant, et negotiatores, universique scuta vendentes, et omnes reges Arabiae, ducesque terrae. [Col. 0696A] [T. XXXII.] Fecit quoque rex Salomon ducenta scuta [h. ducentas hastas] de auro puro, sexcentos siclos auri [h. sexcentos aureos], dedit in laminas scuti unius. Et trecentas peltas [h. trecenta scuta] ex auro probato: trecentae minae [tres mnae] auri unam peltam vestiebant: posuitque ea rex in domo [d 1Kb] saltus Libani. Fecit etiam rex Salomon thronum de ebore grandem: et vestivit eum auro fulvo nimis [h. auro obryzo], qui habebat sex gradus: et summitas throni rotunda erat in parte posteriori: et duae [h. non habet] manus hinc atque inde tenentes sedile: et duo [h. non habet] leones stabant juxta manus singulas [h. non habet]: et duodecim leunculi stantes super sex gradus hinc atque inde: non est factum tale opus in universis regnis. Sed et omnia vasa, de quibus potabat rex Salomon, [Col. 0696B] erant aurea: et universa [h.] supellex domus saltus Libani de auro purissimo: non erat argentum, nec alicujus pretii putabatur in diebus Salomonis. Quia classis regis per mare cum classe Hiram semel per tres annos ibat in Tharsis, deferens inde aurum, et argentum, et [Ms. tacet et] dentes elephantorum, et simias, et pavos. Magnificatus est ergo rex Salomon super omnes reges terrae, divitiis, et sapientia. Et universa terra desiderabat vultum Salomonis, ut audiret sapientiam ejus, quam dederat Deus in corde ejus. Et singuli deferebant ei munera, vasa aurea et argentea, vestes et arma bellica, aromata quoque, et equos et mulos, per annos singulos. Congregavitque Salomon currus et equites, et facti sunt ei mille quadringenti currus, et duodecim millia equitum: [Col. 0696C] et disposuit eos per civitates munitas [h. per civitates quadrigarum], et cum rege in Jerusalem. Fecitque ut tanta esset abundantia argenti in Jerusalem, quanta lapidum: et cedrorum praebuit multitudinem, quasi sycomoros quae nascuntur in campestribus. Et adducebantur equi Salomoni de Aegypto et de Coa. Negotiatores enim regis emebant de Coa, et statuto pretio perducebant. Egrediebatur autem quadriga ex Aegypto sexcentis siclis argenti [h. sexcentis argenteis], et equus centum quinquaginta. Atque in hunc modum cuncti reges Hetthaeorum et Syriae equos venumdahant.

[T. XXXIII, Cap. XI.] Rex autem Salomon adamavit mulieres alienigenas multas, filiam quoque Pharaonis, et Moabitidas, et Ammonitidas, Idumaeas, [Col. 0696D] et Sidonias, et Hetthaeas [Ms. Cetthaeas]: de gentibus, super quibus dixit Dominus filiis Israel: Non ingrediemini ad eas, neque de illis ingredientur ad vestras: certissime enim avertent corda vestra ut sequamini deos earum. His itaque copulatus est Salomon ardentissimo [h. non habet] amore. Fueruntque ei uxores quasi reginae septingentae, et concubinae trecentae: et averterunt mulieres cor ejus [Col. 0697A] [mulieres ejus cor ejus]. Cumque jam esset senex, depravatum est per mulieres cor ejus, ut sequeretur deos alienos: nec erat cor ejus perfectum cum [Ms. coram] Domino Deo suo, sicut cor David patris ejus. Sed colebat [h. sed sequebatur] Salomon Astharthen [h. Asthareth deum Sodoniorum] deam Sidoniorum, [a 1Kb] et Moloch idolum Ammonitarum [h. hic Melchon, Et, abominationem Ammonitarum]. Fecitque Salomon quod non placuerat coram Domino, [h. Fecitque Salomon malum in oculis Domini], et non adimplevit ut sequeretur Dominum, sicut David [Ms. tacet David] pater ejus. Tunc aedificavit Salomon fanum Chamos idolo Moab [h. excelsum hamos idolo Moab], in monte qui est contra Jerusalem, et Moloch idolo [h. contaminationi] filiorum Ammon. [Col. 0697B] Atque in hunc modum fecit universis uxoribus suis alienigenis, quae adolebant thura, et immolabant diis suis. Igitur iratus est Dominus Salomoni, quod aversa esset mens ejus [cor ejus] a Domino Deo Israel, quia apparuerat ei secundo, et praeceperat de verbo hoc, ne sequeretur deos alienos, et non custodivit quae mandavit ei Dominus. Dixit itaque Dominus Salomoni: Quia habuisti hoc apud te, et non custodisti pactum meum, et praecepta mea quae mandavi tibi, disrumpens scindam regnum tuum, et dabo illud servo tuo. Verumtamen in diebus tuis non faciam, propter David patrem tuum: de manu filii tui scindam illud, nec totum regnum auferam [scindam], sed tribum unam dabo filio tuo, propter David servum meum, et Jerusalem quam elegi. [Col. 0697C] [T. XXXIV.] Suscitavit autem Dominus adversarium Salomoni, Adad Idumaeum de semine regio, qui erat in Edom. Cum enim esset David in Idumaea, et ascendisset Joab princeps militiae ad sepeliendos eos qui fuerant interfecti, et [b 1Kb] occidisset omne masculinum in Idumaea (sex enim mensibus ibi moratus est Joab, et omnis Israel, donec interimeret [Ms. interficerent] omne masculinum in Idumaea), fugit Adad ipse, et viri Idumaei de servis patris ejus cum eo, ut ingrederetur Aegyptum: erat autem Adad puer parvulus. Cumque surrexissent de Madian, venerunt in Pharan, tuleruntque secum viros de Pharan, et introierunt Aegyptum ad Pharaonem regem Aegypti: qui dedit eis domum, et cibos [h. panem] constituit, et terram delegavit. Et invenit [Col. 0697D] Adad gratiam coram Pharaone valde, in tantum ut daret ei uxorem, sororem uxoris suae germanam Thaphnes reginae. Genuitque ei soror Thaphnes Genubath [Ms. Genebat] filium, et nutrivit eum Thaphnes in domo Pharaonis: eratque Genubath habitans [Col. 0698A] apud Pharaonem cum filiis ejus. Cumque audisset Adad in Aegypto, dormisse David cum patribus suis, et mortuum esse Joab principem militiae, dixit Pharaoni: Dimitte me, ut vadam [h. Mitte me, et vadam] in terram meam. Dixitque ei Pharao: Qua enim re apud me indiges: ut quaeras ire ad terram tuam? At ille respondit: Nulla; sed obsecro [c 1Kb] te ut dimittas me [h. ut mittas me]. [T. XXXV.] Suscitavit quoque ei Deus adversarium Razon filium Eliada, qui fugerat Adadezer regem Soba dominum suum, et congregavit contra eum viros, et factus est princeps latronum cum interficeret eos David: abieruntque Damascum, et habitaverunt ibi, et constituerunt eum regem in Damasco, eratque adversarius Israeli cunctis diebus Salomonis, et hoc est [Col. 0698B] malum Adad, et odium contra Israel, regnavitque in Syria. [T. XXXVI.] Jeroboam quoque filius Nabat, Ephrathaeus, de Sareda, cujus mater erat nomine Sarva, mulier vidua, servus Salomonis, levavit manum contra regem. Et haec causa rebellionis adversus eum, quia Salomon aedificavit Mello, et coaequavit voraginem civitatis David patris sui. Erat autem Jeroboam vir fortis et potens: vidensque Salomon adolescentem bonae indolis et industrium, constituerat eum praefectum super tributa universae domus Joseph. [T. XXXVII.] Factum est igitur in tempore illo, ut Jeroboam egrederetur de Jerusalem, et inveniret eum Ahias Silonites propheta in via opertus pallio novo: erant autem duo tantum in agro. Apprehendensque Ahias pallium suum [h. non habet] [Col. 0698C] novum, quo coopertus erat, scidit in duodecim partes. Et ait ad Jeroboam: Tolle tibi decem scissuras: haec enim dicit Dominus Deus Israel: Ecce ego scindam regnum de manu Salomonis, et dabo tibi decem tribus. Porro una tribus remanebit ei, propter servum meum David et Jerusalem civitatem, quam elegi ex omnibus tribubus Israel: eo quod dereliquerit [d 1Kb] me, et adoraverit Astharthen [h. Astoreth] deam Sidoniorum, et Chamos deum Moab, et Melchom deum filiorum Ammon, et non ambulaverit in viis meis, ut faceret justitiam coram me, et praecepta mea et judicia, sicut David pater ejus. Nec auferam omne regnum de manu ejus, sed ducem ponam eum cunctis diebus vitae suae, propter David servum meum, quem elegi, qui custodivit mandata mea et [Col. 0698D] praecepta mea. Auferam autem regnum de manu filii ejus, et dabo tibi decem tribus: filio autem ejus dabo tribum unam, ut remaneat lucerna David servo meo cunctis diebus coram me in Jerusalem civitate, quam elegi, ut esset nomen meum ibi. Te autem [Col. 0699A] assumam, et regnabis super omnia quae desiderat anima [a 1Kb] tua, erisque rex super Israel. Si igitur audieris omnia, quae praecepero tibi, et ambulaveris in viis meis, et feceris quod rectum est coram me [h. in oculis meis], custodiens mandata mea et praecepta mea, sicut fecit David servus meus: ero tecum, et aedificabo tibi domum fidelem, quomodo aedificavi David, et tradam tibi Israel, et affligam semen David super hoc, verumtamen non cunctis diebus. Voluit ergo Salomon interficere Jeroboam: qui surrexit, et aufugit in Aegyptum ad Sesac [Ms. Susam] regem Aegypti, et fuit in Aegypto usque ad mortem Salomonis. Reliquum autem Verborum Salomonis, et omnia quae fecit, et sapientia ejus: ecce universa scripta sunt in libro verborum Salomonis. [T. [Col. 0699B] XXXVIII.] Dies autem, quos regnavit Salomon in Jerusalem super omnem Israel, [b 2Kb] quadraginta anni sunt. Dormivitque Salomon cum patribus suis, et sepultus est in civitate David patris sui, regnavitque Roboam [h. Rehabam] filius ejus pro eo.

[T. XXXIX, Cap. XII.] Venit autem Roboam in Sichem: illuc enim congregatus erat omnis Israel ad constituendum eum regem. At Jeroboam filius Nabat, cum adhuc esset in Aegypto profugus a facie regis Salomonis, audita morte ejus, reversus est de Aegypto. Miseruntque, et vocaverunt eum: venit ergo Jeroboam, et omnis multitudo Israel, et locuti sunt ad Roboam, dicentes: Pater tuus durissimum jugum imposuit nobis: tu itaque nunc imminue paululum de imperio [h. de servitute] patris tui durissimo, [Col. 0699C] et de jugo gravissimo quod imposuit nobis, et serviemus tibi. Qui ait eis: Ite usque ad tertium diem, et revertimini ad me. [T. XL.] Cumque abiisset populus, iniit consilium rex Roboam cum senibus, qui assistebant coram Salomone patre ejus [c 1Kb] dum adhuc viveret, et ait: Quod mihi datis consilium, ut respondeam populo huic [Ms. tacet huic]. Qui dixerunt ei: Si hodie obedieris populo huic, et servieris, et petitioni eorum cesseris, locutusque fueris ad eos verba lenia, erunt tibi servi cunctis diebus. [T. XLI.] Qui dereliquit consilium senum, quod dederant ei. [Col. 0700A] Et adhibuit adolescentes [h. parvulos], qui nutriti fuerant cum eo, et assistebant illi, dixitque ad eos: Quod mihi datis consilium, ut respondeam populo huic qui dixerunt mihi: Levius fac jugum, quod imposuit pater tuus super nos. Et dixerunt ei juvenes [h. parvuli], qui nutriti fuerant cum eo: Sic loquere populo huic, qui locuti sunt ad te, dicentes: Pater tuus aggravavit jugum nostrum, tu releva nos. Sic loqueris ad eos: Minimus digitus meus grossior est dorso patris mei [h. lumbis]. Et nunc pater meus posuit super vos jugum grave, ego autem addam super jugum vestrum: pater meus caecidit vos flagellis: ego autem caedam vos [Ms. tacet vos] scorpionibus. Venit ergo Jeroboam, et omnis populus ad Roboam die tertia, sicut locutus fuerat rex, dicens; Revertimini [Col. 0700B] ad me die tertia. Responditque rex populo dura, derelicto consilio seniorum, quod dederant ei, et locutus est eis secundum consilium juvenum [h. parvulorum], dicens: Pater meus aggravavit jugum vestrum: ego autem addam jugo vestro: pater meus caecidit vos flagellis: ego autem caedam vos scorpionibus. Et non acquievit rex populo: quoniam aversatus fuerat eum Dominus, ut suscitaret verbum suum, quod locutus fuerat in manu Ahiae [Ms. Abiae] Silonitae, ad Jeroboam filium Nabat. [T. XLII.] Videns itaque populus [h. Videns itaque omnis Israel], quod noluisset eos audire rex, respondit ei, dicens: Quae nobis pars in David? vel quae haereditas in filio Isai? [d 1Kb] Vade in tabernacula tua, Israel: nunc vide domum tuam David. Et abiit Israel in tabernacula [Col. 0700C] sua. Super filios autem Israel, quicumque [h. non habet] habitabant in civitatibus Juda, regnavit Roboam. Misit igitur rex Roboam Aduram, qui erat super tributa, et lapidavit eum omnis Israel, et mortuus est. Porro rex Roboam [e 1Kb] festinus [h. invitus] ascendit currum, et fugit in Jerusalem: recessitque Israel a domo David, usque in praesentem diem. [T. XLIII.] Factum est autem cum audisset omnis Israel, quod reversus esset Jeroboam, miserunt, et vocaverunt eum, congregato coetu, et constituerunt eum [Ms. tacet eum] regem super omnem [Col. 0701A] Israel, nec secutus est quisquam domum David praeter tribum Judam solam. [T. XLIV.] Venit autem Roboam in Jerusalem, et congregavit universam domum Juda, et tribum Benjamin, centum octoginta millia electorum virorum [h. non habet] bellatorum, ut pugnarent [Ms. pugnaret et reduceret] contra domum Israel, et reducerent regnum Roboam filio Salomonis. [T XLV.] Factus est autem sermo Dei [Vulg. Domini] ad Semeiam virum Dei, dicens: Loquere ad Roboam filium Salomonis regem Juda, et ad omnem domum Juda, et Benjamin, et reliquos de populo, dicens: Haec dicit Dominus: Non ascendetis, nec bellabitis contra fratres vestros filios Israel: revertatur vir in domum suam, a me enim factum est verbum hoc. Audierunt sermonem Domini, [Col. 0701B] et reversi sunt de itinere, sicut eis praeceperat Dominus [h. secundum verbum Domini]. Aedificavit autem Jeroboam Sichem in monte Ephraim, et habitavit ibi, et egressus inde aedificavit Phanuel. [T. XLVI.] Dixitque Jeroboam in corde suo: Nunc revertetur regnum ad domum David, si ascenderit populus iste, ut faciat sacrificia in domo Domini in Jerusalem, et convertetur cor populi hujus ad dominum suum Roboam regem Juda, interficientque me, et revertentur ad eum. Et excogitato consilio, fecit duos vitulos aureos, et dixit eis: Nolite ultra ascendere in Jerusalem: ecce dii tui, Israel, qui eduxerunt te de terra Aegypti. Posuitque unum in Beth-El, et alterum in Dan. Et factum est verbum hoc in peccatum: ibat enim populus ad adorandum vitulum [Col. 0701C] usque in Dan. [T. XLVII.] Et fecit fana in excelsis, et sacerdotes de extremis populi, qui non erant de filiis Levi. Constituitque diem solemnem in mense octavo, quintadecima die mensis, in similitudinem solemnitatis, quae [a 1Kb] celebrabatur in Juda. Et ascendens altare, similiter fecit in Beth-El, ut immolaret vitulis quos fabricatus erat: constituitque in Beth-El sacerdotes excelsorum, quae fecerat. Et ascendit super altare quod exstruxerat in Beth-El, quintadecima die mensis octavi, quem finxerat de corde suo, et fecit solemnitatem filiis Israel, et ascendit super altare, ut adoleret incensum [Ms. adoleretur].

[T. XLVIII, Cap. XIII.] Et ecce vir Dei venit de Juda in sermone Domini in Beth-El, Jeroboam [Col. 0701D] stante super altare, et thus jaciente [Vulg. faciente]. Et exclamavit contra altare in sermone Domini, et ait: Altare, altare, haec dicit Dominus: Ecce filius nascetur domui David, Josias nomine, et immolabit super te sacerdotes excelsorum, qui nunc in te thura succendunt, et ossa hominum incendet super te. Deditque in die illa signum, dicens: Hoc erit signum quod locutus est Dominus: Ecce altare scindetur, et effundetur cinis, qui in eo est. Cumque [Col. 0702A] audisset rex sermonem hominis Dei, quem inclamaverat [Ms. exclamaverat] contra altare in Beth-El, extendit manum suam de altari, dicens: Apprehendite eum. [T. XLIX.] Et exaruit manus ejus, quam extenderat contra eum: nec valuit retrahere eam ad se. Altare quoque scissum est, et effusus est cinis de altari, juxta signum quod praedixerat [h. quod dederat] vir Dei in sermone Domini. Et ait rex ad virum Dei: Deprecare faciem Domini Dei tui, et ora pro me ut restituatur manus mea mihi. Oravitque vir Dei faciem Domini, et reversa est manus regis ad eum, et facta est sicut prius fuerat. [T. L.] Locutus est autem rex ad virum Dei: Veni mecum domum ut prandeas [Ms. prandeamus], et dabo tibi munera. Responditque vir Dei ad regem: [Col. 0702B] Si dederis mihi mediam partem domus tuae, non veniam tecum, nec comedam panem neque bibam aquam in loco isto: sic enim mandatum est mihi in sermone Domini praecipientis: Non comedes panem, neque bibes aquam: nec reverteris per viam quam venisti. Abiit ergo per aliam viam, et non est reversus per iter quo venerat in Beth-El. [T. LI] Prophetes autem quidam senex habitabat in Beth-El, ad quem [b 1Kb] venit filius suus [Ms. ejus], et narravit ei omnia opera quae fecerat vir Dei in illa die in Beth-El: et verba quae locutus fuerat ad regem. Et narraverunt patri suo, et dixit eis pater eorum: Per quam viam abiit? Ostenderunt ei filii sui viam per quam abierat vir Dei, qui venerat de Juda. Et ait filiis suis: Sternite mihi asinum. Qui cum [Col. 0702C] stravissent, ascendit, et abiit post virum Dei, et invenit eum sedentem subtus terebinthum, et ait illi: Tune es vir Dei, qui [Vulg. tacet qui] [c 1Kb] venisti de Juda? Respondit: Ego sum. Dixit ad eum: Veni mecum domum, ut comedas panem. Qui ait: Non possum reverti, neque venire tecum, nec comedam panem, nec bibam aquam in loco isto: quia locutus est Dominus [h. non habet] ad me in sermone Domini, dicens: Non comedes panem, et neque bibes aquam ibi, nec reverteris per viam qua fieris. Qui ait illi: Et ego propheta sum similis tui, et angelus locutus est mihi in sermone Domini, dicens: Reduc eum tecum in domum tuam, et [Vulg. ut] comedat panem, et bibat aquam. Fefellit eum, et reduxit secum: comedit ergo panem in domo ejus, et bibit [Col. 0702D] aquam. [T. LII.] Cumque sederent ad mensam, factus est sermo Domini ad prophetam, qui reduxerat eum. Et exclamavit ad virum Dei, qui venerat de Juda, dicens: Haec dicit Dominus: Quia inobediens fuisti ori Domini, et non custodisti mandatum quod praecepit tibi [Ms. tacet tibi] Dominus Deus tuus, et reversus es, et comedisti panem, et bibisti aquam, in loco in quo praecepit [Ms. praeceperam] tibi ne comederes panem, neque biberes aquam, [Col. 0703A] non inferetur [Ms. infertur] cadaver tuum in sepulcrum patrum tuorum. Cumque comedisset, et bibisset, stravit asinum suum prophetae, quem reduxerat. Qui cum abiisset, invenit eum leo in via, et occidit, et erat cadaver ejus projectum in itinere: asinus autem stabat juxta illum, et leo stabat juxta cadaver. Et ecce, viri transeuntes viderunt cadaver projectum in via, et leonem stantem juxta cadaver. Et venerunt, et divulgaverunt in civitate, in qua prophetes senex ille habitabat. Quod cum audisset propheta ille, qui reduxerat eum de via, ait: Vir Dei est, qui inobediens fuit ori Domini, et tradidit eum Dominus leoni, et confregit eum, et occidit juxta verbum Domini, quod locutus est ei. Dixitque ad filios suos: Sternite mihi asinum. Qui cum [Col. 0703B] stravissent, et ille abiisset, invenit cadaver ejus projectum in via, et asinum et leonem stantes juxta cadaver: non comedit leo de cadavere, nec laesit asinum. Tulit ergo prophetes cadaver viri Dei, et posuit illud super asinum, et reversus intulit in civitatem [a 1Kb] prophetes senex, ut plangeret eum. Et posuit cadaver ejus in sepulcro suo, et planxerunt eum: Heu heu [h. Heu, frater mi], frater. Cumque planxissent [h. sepelissent] eum, dixit ad filios suos: Cum mortuus fuero, sepelite me in sepulcro in quo vir Dei sepultus est: juxta ossa ejus ponite ossa mea. Profecto enim veniet sermo, quem praedixit [h. vocavit] in sermone Domini contra altare quod est in Beth-El, et contra omnia fana excelsorum, quae sunt in urbibus Samariae. [T. LIV.] [Col. 0703C] Post [h. verbum hoc] verba haec non est reversus Jeroboam de via sua pessima, sed econtrario fecit de novissimis populi sacerdotes excelsorum: quicumque volebat implebat manum suam, et fiebat sacerdos excelsorum. Et propter hanc causam peccavit domus Jeroboam, et eversa est, et deleta de superficie terrae.

[T. LV, Cap. XIV.] In tempore illo aegrotavit Abia filius Jeroboam. Dixitque Jeroboam uxori suae: Surge, et commuta habitum, ne cognoscaris quod sis uxor Jeroboam, et vade in Silo, ubi est Abias propheta, qui locutus est mihi, quod regnaturus essem super populum hunc. Tolle quoque in manu tua decem panes, et crustulam, et vas mellis, et vade ad illum: ipse indicabit tibi quid eventurum [Col. 0703D] sit huic puero. Fecit ut dixerat uxor Jeroboam, et consurgens abiit in Silo, et venit in domum Ahiae: at ille non poterat videre, quia caligaverant [Ms. caligaverunt] oculi ejus prae senectute. Dixit autem Dominus ad Ahiam [h. hic habet, Ahian]: Ecce uxor Jeroboam ingreditur, ut consulat te super filio suo qui aegrotat. Haec et haec loqueris ei. Cum ergo illa intraret, et dissimularet esse se quae [Col. 0704A] erat: audivit Ahias sonitum pedum ejus introeuntis per ostium, et ait: Ingredere, uxor Jeroboam: [T. LVI.] quare aliam te esse simulas? ego autem missus sum ad te durus nuntius [h. non habet]. Vade, et dic Jeroboam: Haec dicit Dominus Deus Israel: Quia exaltavi te de medio populi, et dedi te ducem super populum meum Israel, et scidi regnum domus David, et dedi illud tibi, et non fuisti sicut servus meus David, qui custodivit mandata mea, et secutus est me in toto corde suo, faciens quod placitum esset in conspectu meo [h. in oculis meis]: sed operatus es mala super omnes qui fuerunt ante te, et fecisti [h. et ambulasti, et fecisti] tibi deos alienos et conflatiles, ut me ad iracundiam provocares, me autem projecisti post corpus [Col. 0704B] tuum: idcirco [b 1Kb] ecce ego inducam mala super domum Jeroboam, et percutiam de Jeroboam mingentem ad parietem, et clausum, et novissimum in Israel [h. clausum, et derelictum]: et mundabo reliquias domus Jeroboam, sicut mundari solet fimus usque ad purum. Qui mortui fuerint de Jeroboam in civitate, comedent eos canes, qui autem mortui fuerint in agro, vorabunt eos aves coeli, quia Dominus locutus est. Tu igitur surge, et vade in domum tuam, et in ipso introitu pedum tuorum in urbem, morietur puer [h. parvulus], et [c 1Kb] planget eum omnis Israel, et sepeliet: iste enim solus inferetur de Jeroboam in sepulcrum, quia inventus est [d 1Kb] sermo bonus super eum [h. in eo] a Domino Deo Israel, in domo Jeroboam. [e 1Kb] Constituit autem [Col. 0704C] sibi Dominus regem super Israel, qui percutiet domum Jeroboam in hac die, et in hoc tempore: et percutiet Dominus [Vulg. addunt Deus] Israel, sicut moveri solet arundo in aqua, et evellet Israel de terra bona hac, quam dedit patribus eorum, et ventilabit eos trans flumen: quia fecerunt sibi lucos, ut irritarent Dominum. Et tradet Dominus Israel propter peccata Jeroboam, qui peccavit, et peccare fecit Israel. Surrexit itaque uxor Jeroboam, et abiit, et venit in Thersa: cumque illa ingrederetur limen domus, puer mortuus est, et sepelierunt eum. Et planxit eum omnis Israel juxta sermonem Domini, quem locutus est in manu servi sui Ahiae [h. Ahian habet hic] prophetae. [T. LVII.] Reliqua autem verborum Jeroboam, quomodo pugnaverit, et quomodo [Col. 0704D] regnaverit, ecce scripta sunt in libro Verborum dierum regum Israel. Dies autem, quibus regnavit Jeroboam, viginti et duo anni sunt [h. non habet), et dormivit cum patribus suis: regnavitque Nadab filius ejus pro eo. [T. LVIII.] Porro Roboam filius Salomonis regnavit in Juda. Quadraginta et unius anni erat Roboam, cum regnare coepisset: decem et septem annis regnavit in Jerusalem civitate, quam [Col. 0705A] elegit Dominus, ut poneret nomen suum ibi ex omnibus tribubus Israel. Nomen autem matris ejus Naama Ammanitis [Ms. Ammanithes]. Et fecit Judas malum coram Domino [h. in oculis Domini], et irritaverunt eum super omnibus, quae fecerant patres eorum in peccatis suis, quae peccaverunt. Aedificaverunt enim et ipsi sibi aras, et statuas, et lucos [h. excelsa, et titulos], super omnem collem excelsum, et subter omnem arborem frondosam; sed et effeminati [h. effeminatus] fuerunt in terra, feceruntque omnes abominationes gentium, quas attrivit Dominus ante faciem filiorum Israel. [T. LIX.] In quinto autem anno regni Roboam, ascendit Sesac rex Aegypti in Jerusalem, et tulit thesauros domus Domini, et thesauros regios, et universa diripuit, [Col. 0705B] scuta quoque aurea, quae fecerat Salomon: pro quibus fecit Roboam rex scuta aerea, et tradidit ea in manu ducum scutariorum, et eorum qui excubabant ante ostium domus regis. Cumque ingrederetur rex in domum Domini, portabant ea qui praeeundi habebant officium, et postea reportabant ad armamentarium scutariorum. Reliqua autem sermonum Roboam, et omnium quae fecit, ecce scripta sunt [h. nonne scripta sunt] in libro Verborum [Vulg. sermonum] dierum regum Juda. Fuitque bellum inter Roboam et Jeroboam cunctis diebus. Dormivitque Roboam cum patribus suis, et sepultus est cum eis in civitate David: [T. LX] nomen autem matris ejus Naama Ammanitis, et regnavit Abia [h. Abiam] filius ejus pro eo.

[Col. 0705C] [Cap. XV.] Igitur in octavo decimo anno regni Jeroboam filii Nabat, regnavit Abiam super Judam. Tribus annis regnavit in Jerusalem: nomen matris ejus Maacha filia [a 13Kb] Absalom. [h. hic habet Abisalom.] Ambulavitque in omnibus peccatis patris sui, quae fecerat ante eum, nec erat cor ejus perfectum cum Domino Deo suo, sicut cor David patris ejus. Sed propter David dedit ei Dominus Deus suus lucernam in Jerusalem, ut suscitaret filium ejus post eum, et statueret [Ms. staret] Jerusalem, eo quod fecisset David rectum in oculis Domini, et non declinasset ab omnibus, quae praeceperat ei, cunctis diebus vitae suae, excepto sermone Uriae Hetthaei. Attamen bellum fuit inter Roboam et Jeroboam, omni tempore [h. omnibus diebus] vitae ejus. Reliqua autem sermonum [Col. 0705D] Abia, et omnia quae fecit, nonne haec scripta sunt in libro Verborum dierum regum Juda? Fuitque praelium inter Abiam et inter [Ms. et Vulg. tacent inter] Jeroboam. [T. LXI.] Et dormivit Abia cum patribus suis, et sepelierunt eum in civitate David: regnavitque Asa filius ejus pro eo. In anno ergo vigesimo [Col. 0706A] Jeroboam regis Israel regnavit Asa rex Juda, et quadraginta uno anno regnavit in Jerusalem. Nomen matris ejus, Maacha, filia Absalom. [h. Abisalom]. [T. LXII] Et fecit Asa rectum ante conspectum [h. in oculis Domini] Domini, sicut David pater ejus, et abstulit effeminatos de terra, purgavitque universas sordes idolorum [h. non habet], quae fecerant patres ejus. Insuper et Maacham matrem suam amovit, ne esset princeps in sacris Priapi, et in loco ejus, quem consecraverat, subvertitque specum ejus, et confregit simulacrum turpissimum, et combussit in torrente Cedron: excelsa autem non abstulit. Verumtamen cor Asa perfectum erat cum [Ms. coram] Domino cunctis diebus suis, et intulit ea, quae sanctificaverat pater suus, et voverat, in domum Domini, [Col. 0706B] argentum et aurum, et vasa. Bellum autem erat inter Asa et Baasa regem Israel, cunctis diebus eorum. Ascendit quoque Baasa rex Israel in Judam, et aedificavit Rama, ut non posset quispiam egredi vel ingredi de parte Asa regis Juda. [T. LXIII.] Tollens itaque Asa omne argentum et aurum, quod remanserat in thesauris domus Domini, et in thesauris domus regiae, dedit illud in manus servorum suorum, et misit ad Benadad filium Tabremon filii Ezion, regem Syriae, qui habitabat in Damasco, dicens: Foedus est inter me et te, et inter patrem meum et patrem tuum: ideo misi tibi munera, argentum et aurum, et peto, ut venias, et irritum facias foedus, quod habes cum Baasa rege Israel, et recedat a me. Acquiescens Benadad regi Asa, misit [Col. 0706C] principes exercitus sui in civitates Israel, et percusserunt Ahion, et Dan, et Abel domum Maacha, et universam Cheneroth [Ms. Ceneroth], omnem scilicet terram Nephthali. Quod cum audisset Baasa: intermisit aedificare Rama, et reversus est in Thersa. Rex autem Asa nuntium misit in omnem Judam [b 1Kb] , dicens: Nemo sit excusatus. Et tulerunt lapides de Rama, et ligna, quibus aedificaverat Baasa, et exstruxit de eis rex Asa Gabaa Benjamin, et Maspha. Reliqua autem omnium sermonum Asa, et universae fortitudines ejus, et cuncta quae fecit, et civitates, quas exstruxit, nonne haec scripta sunt in libro Verborum dierum regum Juda? Verumtamen in tempore senectutis suae doluit pedes. Et dormivit cum patribus suis, et sepultus est cum eis in civitate David [Col. 0706D] patris sui. Regnavitque Josaphat filius ejus pro eo. [T. LXIV.] Nadab vero filius Jeroboam regnavit super Israel anno secundo Asa regis Juda: regnavitque super Israel duobus annis. Et fecit quod malum est in conspectu Domini [h. in oculis], et ambulavit in viis patris sui, et in peccatis [Ms. et in [Col. 0707A] peccato] ejus, quibus peccare fecit Israel. Insidiatus est autem ei Baasa filius Ahiae de domo Issachar, et percussit eum in Gebbethon, quae est urbs Philistinorum, siquidem Nadab et omnis Israel obsidebant Gebbethon. [T. LXV.] Interfecit igitur illum Baasa in anno tertio Asa regis Juda, et regnavit pro eo. Cumque regnasset, percussit omnem domum Jeroboam: non dimisit ne unam quidem animam de semine ejus [h. de Jeroboam], donec deleret eum, juxta verbum Domini, quod locutus fuerat in manu servi sui Ahiae Silonitis, propter peccata Jeroboam, quae peccaverat, et quibus peccare fecerat [Ms. fecit] Israel, et propter delictum, quo irritaverat Dominum Deum Israel. Reliqua autem sermonum Nadab, et omnia quae operatus est, nonne haec [Col. 0707B] scripta sunt in libro verborum dierum regum Israel? Fuitque bellum inter Asa et Baasa regem Israel, cunctis diebus eorum. Anno tertio Asa regis Juda, regnavit Baasa filius Ahiae, super omnem Israel, in Thersa, viginti quatuor annis. Et fecit malum coram Domino [h. in oculis Domini], ambulavitque in via [Ms. viis] Jeroboam, et in peccatis ejus, quibus peccare fecit Israel.

[T. LXVI, Cap. XVI.] Factus est autem sermo Domini ad Jeu filium Hanani contra Baasam [Ms. Baasa], dicens: Pro eo quod exaltavi te de pulvere, et posui [Vulg. add. te] ducem super populum meum Israel, tu autem ambulasti in via Jeroboam, et peccare fecisti populum meum Israel, ut me irritares in peccatis eorum: ecce, ego demetam posteriora [Col. 0707C] Baasa, et posteriora domum ejus: et faciam domum tuam sicut domum Jeroboam filii Nabat. Qui mortuus fuerit de Baasa in civitate, comedent eum canes: et qui mortuus fuerit ex eo in regione [h. in agro], comedent eum volucres coeli. Reliqua autem sermonum Baasa, et quaecumque fecit, et praelia ejus [h. et fortitudo ejus], nonne haec scripta sunt in libro Verborum dierum regum Israel? [T. LXVII.] Dormivit ergo Baasa cum patribus suis, sepultusque est in Thersa: et regnavit Ela filius ejus pro eo. Cum autem in manu [h. Et etiam in manu] Jeu filii Hanani prophetae verbum Domini factum esset [h. fuit] contra Baasam, et contra domum ejus, et contra omne malum, quod fecerat coram Domino [h. in oculis Domini], ad irritandum eum in operibus manuum suarum, [Col. 0707D] ut fieret sicut domus Jeroboam: ob hanc causam occidit [Col. 0708A] eum [h. propter quod occidisset eum], [a 2Kb] hoc est, Jeu filium Hanani, prophetam. Anno vicesimo sexto Asa regis Juda, regnavit Ela filius Baasa super Israel in Thersa duobus annis. Et rebellavit contra eum servus suus Zamri, dux mediae partis equitum [h. currum]: erat autem Ela in Thersa bibens et temulentus, in domo Arsa praefecti Thersa. Irruens ergo Zamri, percussit et occidit eum, anno vicesimo septimo Asa regis Juda, et regnavit pro eo. [T. LXVIII.] Cumque regnasset, et sedisset super solium ejus, percussit omnem domum Baasa, et non dereliquit ex eo [Vulg. ea] mingentem ad parietem, et propinquos et amicos ejus. Delevitque Zamri omnem domum Baasa, juxta verbum Domini, quod locutus fuerat ad Baasa in manu Jeu prophetae, et propter universa peccata [Col. 0708B] Baasa, et peccata Ela filii ejus, qui peccaverunt, et peccare fecerunt Israel, provocantes Dominum Deum Israel in vanitatibus suis. Reliqua autem sermonum Ela, et omnia quae fecit, nonne haec scripta sunt in libro Verborum dierum regum Israel? Anno vicesimo septimo Asa regis Juda, regnavit Zamri septem diebus in Thersa: porro exercitus obsidebat Gebbethon urbem Philistinorum. [T. LXIX.] Cumque audisset rebellasse Zamri, et occidisse regem, fecit sibi regem omnis Israel Amri, qui erat princeps militiae super Israel in die illa in castris. Ascendit ergo Amri, et omnis Israel cum eo, de Gebbethon, et obsidebant Thersa. Videns autem Zamri quod expugnanda esset civitas, ingressus est palatium, et succendit secum domum regiam: et mortuus est in peccatis suis, quae [Col. 0708C] peccaverat faciens malum coram Domino [h. in oculis Domini], et ambulans in via Jeroboam, et in peccato ejus, quo fecit peccare Israel. Reliqua autem sermonum Zamri, et insidiarum ejus, et tyrannidis, nonne haec scripta sunt in libro Verborum dierum regum Israel? Tunc divisus est populus Israel in duas partes: media pars populi sequebatur Thebni filium Gineth [Ms. Geneth], ut constitueret cum regem: et media pars Amri. Praevaluit autem populus qui erat cum Amri, populo qui sequebatur Thebni filium Gineth: mortuusque est Thebni, et regnavit Amri. [T. LXX.] Anno tricesimo primo Asa regis Juda, regnavit Amri super Israel, duodecim annis: in Thersa regnavit sex annis. Emitque montem Samariae a Somer duobus talentis argenti: et aedificavit eum, et [Col. 0708D] vocavit nomen civitatis, quam exstruxerat, [b 1Kb] nomine [Col. 0709A] Somer domini montis Samariae. Fecit autem Amri malum in conspectu Domini [h. in oculis Domini], et operatus est nequiter super omnes, qui fuerunt ante eum. Ambulavitque in omni via Jeroboam filii Nabat, et in peccatis ejus quibus peccare fecerat Israel: ut irritaret Dominum Deum Israel in vanitatibus suis. Reliqua autem sermonum Amri, et praelia ejus [h. et fortitudo ejus] quae gessit, nonne haec scripta sunt in libro Verborum dierum regum Israel? [T. LXXI.] Dormivitque Amri cum patribus suis, et sepultus est in Samaria: regnavitque Ahab filius ejus pro eo. Ahab vero filius Amri regnavit super Israel anno tricesimo octavo Asa regis Juda. Et regnavit Ahab filius Amri super Israel in Samaria viginti et [a 1Kb] duobus annis [h. viginti et quatuor annis]. Et fecit Ahab [Col. 0709B] filius Amri malum in conspectu Domini, super omnes qui fuerunt ante eum. Nec suffecit ei, ut ambularet in peccatis Jeroboam filii Nabath: insuper duxit uxorem Jezabel [h. Israel] filiam [b 1Kb] Ethbaal regis Sidoniorum. Et abiit, et servivit Baal, et adoravit eum. Et posuit aram Baal in templo Baal, quod aedificaverat in Samaria, et plantavit lucum: et addidit Ahab in opere suo, irritans Dominum Deum Israel, super omnes reges Israel qui fuerunt ante eum. In diebus ejus aedificavit Ahiel de Beth-El, Jericho: in Abiram primitivo suo [h. primogenito suo] fundavit eam, et in Segub novissimo suo posuit portas ejus: juxta verbum Domini, quod locutus fuerat in manu Josue filii Nun.

[T. LXX, Cap. XVII.] Et dixit Elias Thesbites [Col. 0709C] [h. advena] de habitatoribus [h. de advenis] Galaad ad Ahab: Vivit Dominus Deus Israel, in cujus conspectu sto [h. stetit], si erit annis his ros et pluvia, nisi juxta oris mei verba. Et factum est verbum Domini ad eum, dicens: Recede hinc, et vade contra orientem et abscondere in torrente Carith, qui est contra Jordanem, et ibi de torrente bibes: corvisque praecepi, ut pascant te ibi. Abiit ergo, et fecit juxta verbum Domini: cumque abiisset, sedit in torrente Carith, qui est contra Jordanem. [T. LXXIII.] Corvi quoque deferebant ei [Ms. tacet ei] panem et carnes [Col. 0710A] mane, similiter panem et carnes vesperi, et bibebat de torrente. Post dies autem siccatus est torrens: non enim pluerat super terram. Factus est igitur sermo Domini ad eum, dicens: Surge, et vade in Sarephtha [h. Sarphatha] Sidoniorum, et manebis ibi: praecepi enim ibi mulieri viduae ut pascat te. Surrexit, et abiit in Sarephtha. Cumque venisset ad portam civitatis, apparuit ei mulier vidua colligens ligna, et vocavit eam, dixitque [c 1Kb] ei: Da mihi paululum aquae in vase, ut bibam. Cumque illa pergeret, ut afferret, clamavit post tergum ejus, dicens: Affer mihi, obsecro, et buccellam panis in manu tua. Quae respondit: Vivit Dominus Deus tuus, quia non habeo panem, nisi quantum pugillus capere potest farinae in hydria, et paululum olei in lecytho: en colligo duo [Col. 0710B] ligna, ut ingrediar et faciam illud mihi et filio meo, ut comedamus et moriamur. [T. LXXIV.] Ad quam Elias ait: Noli timere, sed vade, et fac sicut dixisti: Verumtamen mihi primum fac de ipsa farinula subcineritium panem parvulum, et affer ad me: tibi autem et filio tuo facies postea. Haec autem dicit Dominus Deus Israel: Hydria farinae non deficiet, nec lecythus olei minuetur, usque ad diem, in qua daturus est Dominus pluviam super faciem terrae. Quae abiit, et fecit juxta verbum Eliae: et comedit ipse, et illa, et domus ejus: et ex illa die hydria [h. et domus ejus per dies, hydria] farinae non defecit, et lecythus olei non est imminutus, juxta verbum Domini, quod locutus fuerat in manu Eliae. [T. LXXV.] Factum est autem post verba [Vulg. tacent verba] haec, aegrotavit [Col. 0710C] filius mulieris matris familiae, et erat languor ejus fortis nimis [Ms. et Vulg. tacent ejus; tum Vulg. fortissimus pro fortis nimis], ita ut non remaneret in eo halitus. Dixit ergo ad Eliam: Quid mihi et tibi, vir Dei? ingressus es ad me, ut remorarentur iniquitates meae, et interficeres filium meum? Et ait ad eam [Vulg. ad. Elias]: Da mihi filium tuum. Tulitque eum de sinu ejus, et portavit in coenaculum, ubi ipse manebat, et posuit super lectulum suum [Ms. lectum]. Et clamavit ad Dominum, et dixit: Domine Deus meus, etiam ne viduam, apud quam ego [d 4Kb] utcumque [Col. 0711A] sustentor, afflixisti, ut interficeres filium ejus? Et expandit se, atque mensus est super puerum [h. parvulum] tribus vicibus, clamavitque ad Dominum, et ait: Domine Deus meus, revertatur, oro, anima pueri [h. parvuli] hujus in viscera ejus. Et exaudivit Dominus vocem Eliae: et reversa est anima pueri [h. parvuli] intra eum, et revixit. Tulitque Elias puerum [h. parvulum], et deposuit eum de coenaculo in inferiorem domum, et tradidit matri suae, et ait illi: En vivit filius tuus [h. Vide, vivit filius tuus]. Dixitque mulier ad Eliam: Nunc in isto cognovi, quoniam vir Dei es tu, et verbum Domini in ore tuo verum est [h. non habet].

(T. LXXVI, Cap. XVIII.) Post dies multos verbum Domini factum est ad Eliam, in anno tertio, dicens: [Col. 0711B] Vade, et ostende te Ahab, ut dem pluviam super faciem terrae. Ivit ergo Elias, ut ostenderet se Ahab: erat autem fames vehemens in Samaria. Vocavitque Ahab Abdiam dispensatorem domus suae: Abdias autem timebat Dominum valde. Nam cum interficeret Jezabel [h. Isabel] prophetas Domini, tulit ille centum prophetas, et abscondit eos quinquagenos in [a 1Kb] speluncis, et pavit eos pane et aqua. Dixit ergo Ahab ad Abdiam: Vade in terram ad universos fontes aquarum, et in cunctas valles, si forte invenire possimus [Ms. possemus] herbam, et salvare equos et mulos [h. equum et mulum], et non penitus jumenta intereant. Diviseruntque sibi regiones [h. terram], ut circumirent eas [h. eam]: Ahab ibat per viam unam, et Abdias per viam alteram seorsum [h. per viam [Col. 0711C] unam solus, et Abdias per viam alteram seorsum solus]. [T. LXXVI.] Cumque esset Abdias in via, occurrit ei Elias: qui cum cognovisset eum, cecidit super faciem suam, et ait: Num tu es, domine mi, Elias? Cui ille respondit: Ego. Vade, [b 1Kb] et dic domino tuo: Adest Elias. Et ille, quid, inquit, peccavi, quoniam tradis me servum tuum in manu Ahab, ut interficiat me? Vivit Dominus Deus tuus [Vulg. ad. quia], non est gens aut regnum, quo non miserit dominus meus te requirens: et respondentibus cunctis: Non est hic: adjuravit regna singula et gentes, eo quod minime reperireris. Et nunc, tu dicis mihi: Vade, et dic domino tuo: Adest Elias. Cumque recessero a te, Spiritus Domini asportabit te in locum quem ego ignoro, et ingressus nuntiabo Ahab, et non inveniens [Col. 0711D] [c 1Kb] te, interficiet me: servus autem tuus timet Dominum ab infantia sua. Numquid non indicatum est tibi domino meo, quid fecerim cum interficeret Jezabel prophetas Domini, quod absconderim de prophetis Domini centum viros, quinquagenos et [h. non habet] quinquagenos in speluncis, et paverim eos pane et aqua? Et nunc tu dicis: Vade, et dic domino tuo: Adest Elias: ut interficiat me? Et [Col. 0712A] dixit Elias: Vivit Dominus exercituum, ante cujus vultum sto [h. steti], quia hodie apparebo ei. Abiit ergo Abdias in occursum Ahab, et indicavit ei. Venitque Ahab in occursum Eliae. [T. LXXVIII.] Et cum vidisset eum, ait: Tune es ille, qui conturbas [h. conturbans] Israel? Et ille ait: Non turbavi [Vulg. ad. ego] Israel, sed tu, et domus patris tui, qui dereliquistis mandata Domini, [d 16Kb] et secuti estis Baalim. Verumtamen nunc mitte, et congrega ad me universum Israel in monte Carmeli, et prophetas Baal quadringentos quinquaginta, prophetasque lucorum quadringentos, qui comedunt de mensa Jesabel. Misit Ahab ad omnes filios Israel, et congregavit prophetas in monte Carmeli. [T. XXIX.] Accedens autem Elias ad omnem populum, ait: Usquequo claudicatis [Col. 0712B] in duas partes? si Dominus est Deus, sequimini eum: si autem Baal, sequimini illum. Et non respondit ei populus verbum. Et ait rursus Elias ad populum: Ego remansi propheta Domini solus: prophetae autem Baal quadringenti quinquaginta viri sunt. Dentur nobis duo boves, et illi eligant [Vulg. ad. sibi] bovem unum, et in frusta caedentes, ponant super ligna, ignem autem non supponant: et ego faciam bovem alterum, et imponam super ligna, ignem autem non supponam. Invocate nomina deorum vestrorum [h. In nomine deorum vestrorum], et ego invocabo nomen Domini [Vulg. ad. mei]: et Deus qui exaudierit per ignem, ipse sit Deus. Respondens omnis populus ait: Optima propositio [h. bonum verbum]. Dixit ergo Elias prophetis Baal: Eligite [Col. 0712C] vobis bovem unum et facite primi, quia vos plures estis: et invocate nomina deorum vestrorum [h. In nomine deorum vestrorum], ignemque non supponatis. Qui cum tulissent bovem, [e 1Kb] quem dederat eis, fecerunt: et invocabant nomen Baal de mane usque ad meridiem, dicentes: Baal, exaudi nos. Et non erat vox, nec qui responderet: transiliebantque altare quod fecerant. Cumque esset jam meridies, illudebat eis Elias, dicens: Clamate voce majore: Deus enim est, et forsitan loquitur, aut in diversorio est, aut in itinere, aut certe dormit, ut exercitetur. Clamabant ergo voce magna, et incidebant se juxta ritum suum cultris et lanceolis, donec perfunderentur sanguine. Postquam autem transiit meridies, et illis prophetantibus, venerat tempus quo sacrificium [Col. 0712D] offerri solet, nec audiebatur vox, neque aliquis respondebat, nec attendebat orantes: dixit Elias omni populo: Venite ad me. Et accedente ad se populo, curavit altare Domini, quod destructum fuerat. Et tulit duodecim lapides juxta numerum tribuum filiorum Jacob, ad quem factus est sermo Domini, dicens: Israel erit nomen tuum. Et aedificavit de lapidibus altare in nomine Domini: fecitque [Col. 0713A] aquaeductum, quasi per duas aratiunculas in circuitu altaris, et composuit ligna: divisitque bovem per membra, et posuit super ligna, et ait: Implete quatuor hydrias aqua, et fundite super holocaustum et super ligna. Rursumque dixit: Etiam secundo hoc facite. Qui cum fecissent et secundo, ait: Etiam tertio idipsum facite. Feceruntque et tertio, et currebant aquae circa altare, et fossa aquaeductus repleta est. Cumque jam tempus esset ut offerretur holocaustum, accedens Elias propheta, ait: Domine Deus Abraham, Isaac et Israel, hodie ostende quia tu es Deus Israel [h. in Israel], et ego servus tuus, et juxta praeceptum [h. verbum] tuum feci omnia verba haec. Exaudi me, Domine, exaudi me, ut discat populus iste quia tu es Dominus Deus, et tu [Col. 0713B] convertisti cor eorum iterum [h. retrorsum]. Cecidit autem ignis Domini, et voravit holocaustum, et ligna, et lapides, pulverem quoque, et aquam, quae erat in aquaeductu lambens. [T. LXXX.] Quod cum vidisset omnis populus, cecidit in faciem suam, et ait: Dominus ipse est Deus, Dominus ipse est Deus. Dixitque Elias ad eos: Apprehendite prophetas Baal, et ne unus quidem effugiat [Ms. fugiat] ex eis. Quos cum comprehendissent, duxit [h. deposuit] eos Elias ad torrentem Cison, et interfecit eos ibi. Et ait Elias ad Ahab: Ascende, et comede, et bibe; quia sonus multae pluviae est [T. LXXXI.] Ascendit Ahab ut comederet et biberet; Elias autem ascendit in verticem Carmeli, et pronus in terram posuit faciem [Vulg. addunt suam] inter genua sua, et dixit [Col. 0713C] ad puerum suum: Ascende et prospice contra mare. Qui cum ascendisset, et contemplatus esset, ait: Non est quidquam. Et rursum ait illi: Revertere septem vicibus. In septima autem vice, ecce nubecula parva quasi vestigium hominis [h. vola viri] ascendebat de mari. Qui ait: Ascende, et dic Ahab: Junge [Vulg. addunt currum tuum] et descende, ne occupet te pluvia. Cumque se verteret huc atque illuc, ecce coeli contenebrati sunt, et nubes [h. nubibus], et ventus, et facta est pluvia grandis. Ascendens itaque Ahab abiit in Jezrael: et manus Domini facta est super Eliam, accinctisque lumbis currebat ante Ahab, donec veniret in Jezrael.

[Cap. XIX.] Nuntiavit autem Ahab Jezabel omnia, quae fecerat Elias, et quomodo occidisset universos [Col. 0713D] prophetas gladio. Misitque Jezabel nuntium ad Eliam, dicens: Haec mihi faciant dii, et haec addant, nisi hac hora cras posuero animam tuam sicut animam unius ex illis. [T. LXXXII.] Timuit ergo Elias, et surgens abiit quocumque eum ferebat voluntas: venitque in Ber-Sabee [h. timuit ergo Helias . . . . . . . et surgens . . . . et venit in Bersabee] Juda, et dimisit ibi puerum suum, et perrexit in desertum, [Col. 0714A] viam unius diei. Cumque venisset, et sederet subter unam juniperum, petivit animae suae, ut moreretur, et ait: Suffecit mihi, Domine, tolle animam meam: neque enim melior sum, quam patres mei. Projecitque se, et obdormivit sub umbra juniperi [h. subter unam juniperum]; et ecce angelus [a 1Kb] Domini tetigit eum, et dixit illi: Surge, et comede. Et respexit, et ecce ad caput suum subcinericius panis, et vas aquae: comedit ergo, et bibit, et rursum obdormivit: reversusque est angelus Domini secundo, et tetigit eum, dixitque illi: Surge, comede: grandis enim tibi restat via. [T. LXXXIII.] Qui cum surrexisset, comedit et bibit, et ambulavit in fortitudine cibi illius, quadraginta diebus et quadraginta noctibus, usque ad montem Dei Horeb. Cumque venisset [Col. 0714B] illuc, mansit in spelunca, et ecce sermo Domini ad eum, dixitque illi: Quid hic agis, Elia? At ille respondit: Zelo zelatus sum pro Domino Deo exercituum, quia dereliquerunt pactum [b 1Kb] tuum filii Israel, altaria tua destruxerunt, et prophetas tuos occiderunt gladio, et derelictus sum ego solus, et quaerunt animam meam, ut auferant eam. Et ait ei: Egredere et sta in monte coram Domino, et ecce Dominus transit, et spiritus grandis et fortis subvertens montes, et conterens petras ante Dominum: non in spiritu Dominus. Et post spiritum commotio: non in commotione Dominus. Et post commotionem ignis: non in igne Dominus. Et post ignem sibilus aurae tenuis. Quod cum audisset Elias, operuit vultum suum pallio, et egressus stetit in ostio speluncae, [Col. 0714C] et ecce vox ad eum dicens: Quid hic agis, Elia? Et ille respondit: Zelo zelatus sum pro Domino Deo exercituum: quia dereliquerunt pactum tuum filii Israel: altaria tua destruxerunt, et prophetas tuos occiderunt gladio, et derelictus sum ego solus, et quaerunt animam meam, ut auferant eam. [T. XXXIV.] Et ait Dominus ad eum: Vade, et [Ms. tacet et] revertere in viam tuam [c 1Kb] per desertum in Damascum: cumque perveneris [Vulg. addunt illuc], unges Azael regem super Syriam, et Jeu filium Namsi unges regem super Israel; Elisaeum autem filium Saphat, qui est de Abelmaula, unges prophetam pro te. Et erit, quicumque fugerit gladium Azael, occidet eum Jeu, et quicumque [Ms. qui] fugerit gladium Jeu, interficiet eum Elisaeus. [Col. 0714D] Et derelinquam mihi in Israel septem millia [d 1Kb] universorum genua, quae non sunt incurvata Baal, et omne os, quod non adoravit eum [h. et omne os quod non est osculatum eum] osculans manum. [T. LXXXV.] Profectus ergo inde [Vulg. addunt Elias] reperit Elisaeum filium Saphat, arantem in duodecim jugis boum, et ipse in duodecim arantibus unus erat: cumque venisset Elias ad eum, misit pallium suum [Col. 0715A] super illum. Qui statim, relictis bobus, cucurrit post Eliam, et ait: Osculer, oro [Ms. addit te], patrem meum et matrem meam, et sic sequar te. Dixitque ei: Vade, et revertere, quod enim meum erat, feci tibi. [T. LXXXVI.] Reversus autem ab eo, tulit par boum, et mactavit illud, et in aratro boum [h. in vasis boum] coxit carnes, et dedit populo, et comederunt; consurgensque abiit, et secutus est Eliam, et ministrabat ei.

[Cap. XX.] Porro Benadad, rex Syriae, congregavit omnem exercitum suum, et triginta duos reges secum, et equos, et currus, et ascendens pugnabat contra Samariam, et obsidebat eam. Mittensque nuntios ad Ahab regem Israel in civitatem, ait: Haec dicit Benadad: Argentum tuum et aurum tuum meum [Col. 0715B] est, et uxores tuae, et filii tui optimi, mei sunt. Responditque rex Israel: Juxta verbum tuum, domine mi rex, tuus sum ego, et omnia mea. Revertentesque nuntii, dixerunt: Haec dicit Benadad, qui misit nos ad te: Argentum tuum, et aurum tuum, et uxores tuas, et filios tuos dabis mihi. Cras igitur hac eadem hora mittam servos meos ad te, et scrutabuntur domum tuam, et [a 1Kb] domum servorum tuorum, et omne quod eis placuerit, ponent [h. et omne concupiscibile oculorum tuorum ponent] in manibus suis, et auferent. Vocavit autem rex Israel omnes seniores terrae, et ait: Animadvertite, et videte, quoniam insidietur nobis. Misit enim ad me pro uxoribus meis, et filiis et pro argento et auro, et non abnui. Dixeruntque omnes majores natu, et [Col. 0715C] universus populus, ad eum: Non audias, neque acquiescas illi [h. non habet]. Respondit itaque nuntiis Benadad: Dicite Domino meo regi: Omnia propter quae misisti ad [b 1Kb] servum tuum in initio, faciam: hanc autem rem facere non possum. Reversique nuntii retulerunt ei. Qui remisit, et ait: Haec faciant mihi dii, et haec addant, si suffecerit pulvis Samariae pugillis omnis populi, qui sequitur me [Ms. sequuntur]. Et respondens rex Israel, ait: Dicite ei [h. non habet]: Ne glorietur accinctus aeque ut discinctus. Factum est autem, cum audisset [Vulg. addunt Benadad] verbum istud, bibebat ipse et reges in umbraculis, et ait servis suis: Circumdate civitatem. Et circumdederunt eam. [T. LXXXVII.] Et ecce propheta unus accedens ad Ahab regem Israel, ait [Col. 0715D] ei: Haec dicit Dominus: Certe vidisti omnem multitudinem hanc nimiam? ecce, ego tradam eam in manu tua hodie: ut scias quia ego sum Dominus. Et ait Ahab: Per quem? Dixitque [c 1Kb] ei: Haec dicit Dominus: Per pedissequos pedisequos [h. per pueros] principum provinciarum. Et ait: Quis incipiet praeliari? Et ille dixit: Tu. Recensuit ergo pueros principum provinciarum, et reperit numerum ducentorum triginta duorum: et post eos recensuit populum, omnes filios Israel, [Col. 0716A] septem millia, et egressi sunt meridie. Benadad autem bibebat temulentus in umbraculo suo [h. in umbraculis], et reges triginta duo cum eo, qui ad auxilium ejus venerant. Egressi sunt autem pueri principum provinciarum in prima fronte [h. in primis]. Misit itaque Benadad, qui nuntiaverunt ei, dicentes: Viri egressi sunt de Samaria. At ille: Sive, ait, pro pace veniunt, apprehendite eos vivos: sive ut praelientur, vivos eos capite. Egressi sunt ergo pueri principum provinciarum, ac reliquus exercitus sequebatur [h. qui sequebatur eos]: et percussit unusquisque virum, qui contra se veniebat [Ms. venerat], fugeruntque Syri, et persecutus est eos Israel. Fugit quoque Benadad rex Syriae in equo cum equitibus. Necnon egressus rex Israel percussit [Col. 0716B] equos et currus, et percussit Syriam plaga magna. [T. LXXXVIII.] Accedens autem propheta ad regem Israel, dixit ei: Vade, et confortare, et scito, et vide quid facias: sequenti enim anno rex Syriae ascendet contra te. Servi vero regis Syriae dixerunt ei: Dii montium sunt dii eorum, ideo superaverunt nos; sed melius est, ut pugnemus contra eos in campestribus, et obtinebimus eos. Tu ergo verbum hoc fac: Amove reges singulos ab exercitu suo [Vulg. tuo], et pone principes pro eis, et instaura numerum militum, qui ceciderunt de tuis, et equos secundum equos pristinos, et currus secundum currus quos ante habuisti, et pugnabimus contra eos in campestribus, et videbis quod obtinebimus eos. [h. Et audivit vocem eorum.] Credidit consilio eorum, et fecit ita. [Col. 0716C] Igitur postquam annus transierat, recensuit Benadad Syros, et ascendit in Aphec, ut pugnaret contra Israel. Porro filii Israel recensiti sunt, et acceptis cibariis, profecti ex adverso, castraque metati sunt contra eos, quasi duo parvi greges caprarum: Syri autem repleverunt terram. Et accedens [Ms. et Vulg. addunt unus] vir Dei, dixit ad regem Israel: Haec dicit Dominus: Quia dixerunt Syri: Deus montium est Dominus, et non est Deus vallium: dabo omnem multitudinem grandem hanc in manu tua, et scietis quia ego Dominus. Dirigebant septem diebus ex adverso hi atque illi acies; septima autem die commissum est bellum, percusseruntque filii Israel de Syris centum millia peditum in die una. Fugerunt autem qui remanserant in Aphec, in civitatem, et cecidit [Col. 0716D] murus super viginti septem millia hominum [h. virorum], qui remanserant. Porro Benadad fugiens ingressus est civitatem, in cubiculum quod erat intra cubiculum. Dixeruntque ei servi sui: Ecce, audivimus quod reges domus Israel clementes sint: ponamus itaque saccos in lumbis nostris, et [d 1Kb] funiculos in capitibus nostris, et egrediamur ad regem Israel: forsitan salvabit animas nostras [h. animam tuam]. Accinxerunt saccis lumbos suos, et posuerunt funes [Col. 0717A] in capitibus suis [Ms. tacet suis], veneruntque ad regem Israel, et dixerunt: Servus tuus Benadad dicit: Vivat, oro [a 1Kb] te [h. non habet], anima mea. Et ille ait: Si adhuc vivit, frater meus est. Quod acceperunt viri pro omine, et festinanter [Ms. festinantes] rapuerunt verbum ex ore ejus, atque dixerunt: Frater tuus Benadad. Et dixit eis [h. non habet]: Ite, et adducite eum [Vulg. addunt ad me). Egressus [b 1Kb] est ergo ad eum Benadad, et levavit eum in currum suum [h. non habet]. Qui dixit ei: Civitates, quas tulit pater meus a patre tuo, reddam, et plateas fac tibi in Damasco, sicut fecit pater meus in Samaria, et ego foederatus recedam a te. Pepigit ergo foedus, et dimisit [h. et ego cum foedere remittam te. Et pepigit foedus et misit] eum. [T. LXXXIX.] Tunc vir [Col. 0717B] quidam de filiis prophetarum dixit ad socium suum in sermone Domini: Percute me. At ille noluit percutere [h. percutere eum]. Cui ait: Quia noluisti audire vocem Domini, ecce recedes a me, et percutiet te leo. Cumque paululum recessisset ab eo, invenit eum leo, atque percussit. Sed et alterum [c 1Kb] inveniens virum, dixit ad eum: Percute me. Qui percussit eum, et vulneravit. [T. XC.] Abiit ergo propheta, et occurrit regi in via, et mutavit aspersione [d 1Kb] pulveris os et oculos suos. Cumque rex transisset, clamavit ad regem, et ait: Servus tuus egressus est ad praeliandum cominus, cumque fugisset vir unus, adduxit eum quidam ad me, et ait: Custodi virum istum; quia si lapsus fuerit, erit anima tua pro anima ejus, aut talentum argenti appendes. Dum autem ego turbatus [Col. 0717C] huc illucque me verterem, subito non comparuit. Et ait rex Israel ad eum: Hoc est judicium tuum, quod ipse decrevisti. At ille statim abstersit [Al. abstergit] pulverem de facie sua, et cognovit eum rex Israel, quod esset de prophetis. Qui ait ad eum: [T. XCI.] Haec dicit Dominus: Quia dimisisti virum dignum morte de manu tua, erit anima tua pro anima ejus, et populus tuus pro populo ejus. Reversus est igitur rex Israel in domum suam, audire contemnens, et furibundus, venit in Samariam.

[T. XCII, Cap. XXI.] Post verba autem haec [Vulg. ad. tempore illo] vinea erat Naboth Jezraelitae, qui erat in Jezrael, juxta palatium Ahab regis Samariae. Locutus est ergo Ahab ad Naboth, dicens: Da mihi [Col. 0717D] vineam tuam, ut faciam mihi hortum olerum, quia vicina est, et prope domum meam, daboque tibi pro ea vineam meliorem, aut si tibi commodius putas, argenti pretium, quanto digna est. Cui respondit Naboth: Propitius mihi sit Dominus [h. Absit a me [Col. 0718A] a Domino], ne dem haereditatem patrum meorum tibi. Venit ergo Ahab in domum suam indignans, et frendens super verbo, quod locutus fuerat ad eum Naboth Jezraelites, dicens: Non do tibi haereditatem patrum meorum. Et projiciens se in lectulum suum, avertit faciem [e 1Kb] suam, et non comedit panem. Ingressa est autem ad eum Jezabel uxor sua, dixitque ei: Quid est hoc, unde anima tua contristata est? et quare non comedis panem? Qui respondit ei: Locutus sum Naboth Jezraelitae, et dixi ei [Al. dixit]: Da mihi vineam tuam, accepta pecunia: aut, si tibi placet, dabo tibi vineam [Vulg. addunt meliorem] pro ea. Et ille ait: Non dabo [Ms. do] tibi vineam meam. [T. XCIII.] Dixit ergo ad eum Jezabel uxor ejus: Grandis auctoritatis es, et bene [f 1Kb] regis regnum [Col. 0718B] Israel. Surge, et comede panem, et aequo animo esto, ego dabo tibi vineam Naboth Jezraelitae. Scripsit itaque litteras [h. libros] ex nomine Ahab, et signavit eas annulo ejus, et misit ad majores natu et ad optimates, qui erant in civitate ejus, et habitabant cum Naboth. Litterarum [h. librorum] autem erat ista sententia: Praedicare jejunium, et sedere facite Naboth inter primos populi, et submittite duos viros filios Belial contra eum, et falsum [h. non habet] testimonium dicant: Benedixit Deum et regem, et educite eum, et lapidate, sicque moriatur. Fecerunt ergo cives ejus majores natu et optimates, qui habitabant cum eo in urbe, sicut praeceperat eis Jezabel, et sicut scriptum erat in litteris [h. in libris], quas miserat ad eos: praedicaverunt jejunium, et sedere [Col. 0718C] fecerunt Naboth inter primos populi. Et adductis duobus viris filiis diaboli [h. Belial], fecerunt eos sedere contra eum: at illi, scilicet ut [Ms. tacet ut] viri diabolici [h. Belial], dixerunt contra eum testimonium coram multitudine [h. coram populo]. Benedixit Naboth Deo et regi, quam ob rem eduxerunt eum extra civitatem, et lapidibus interfecerunt. Miseruntque ad Jezabel, dicentes: Lapidatus est Naboth, et mortuus est. Factum est autem, cum audisset Jezabel lapidatum Naboth, et mortuum, locuta est Ahab: Surge et posside vineam Naboth Jezraelitae, qui noluit tibi acquiescere, et dare eam, accepta pecunia: non enim vivit Naboth, sed mortuus est. Quod cum audisset Ahab, mortuum videlicet Naboth, surrexit, et descendebat in vineam Naboth Jezraelitae, ut possideret [Col. 0718D] eam. [T. XCIV.] Factus est igitur sermo Domini ad Eliam Thesbiten, dicens: Surge, descende in occursum Ahab regis Israel, qui est in Samaria: ecce ad vineam Naboth descendit, ut possideat eam, et loqueris ad eum, dicens: Haec dicit Dominus: Occidisti, [Col. 0719A] insuper et possedisti. Et post haec addes: Haec dicit Dominus: In loco [a 1Kb] in quo linxerunt canes sanguinem Naboth, lambent tuum quoque sanguinem. Et ait Ahab ad Eliam: Num invenisti me [Vulg. inimicum tibi], inimice meus? Qui dixit [b 1Kb] ei: Inveni, eo quod venumdatus sis, ut faceres malum in conspectu Domini [h. in oculis]. Ecce ego inducam super te malum, et demetam [h. auferam] posteriora tua, et interficiam de Ahab mingentem ad parietem, et clausum et ultimum [h. derelictum] in Israel. Et dabo domum tuam sicut domum Jeroboam filii Nabat, et sicut domum Baasa filii Ahia: quia egisti, ut me ad iracundiam provocares, et peccare fecisti Israel. [T. XCV.] Sed et de Jezabel locutus est Dominus, dicens: Canes comedent Jezabel in agro Jezrael. [Col. 0719B] Si mortuus fuerit Ahab [h. qui mortuus fuerit de Ahab] in civitate, comedent eum canes: si autem [h. qui autem] mortuus fuerit in agro, comedent eum volucres coeli. Igitur non fuit alter talis ut Ahab, qui venumdatus est, ut faceret malum in conspectu Domini [h. in oculis Domini]: concitavit enim eum Jezabel uxor sua, et abominabilis factus [Ms. effectus] est, intantum ut sequeretur idola [h. sordes], quae fecerant Amorrhaei, quos consumpsit Dominus a facie filiorum Israel. [T. XCVI] Itaque cum audisset Ahab sermones istos, scidit vestimenta sua [Ms. vestem suam], et operuit cilicio carnem suam, jejunavitque et dormivit in sacco, et ambulavit demisso capite. Et factus est sermo Domini ad Eliam Thesbiten, dicens: Nonne vidisti [Col. 0719C] humiliatum Ahab coram me? quia igitur humiliatus est mei causa, non inducam malum in diebus ejus, sed in diebus filii sui inferam malum domui ejus.

[Cap. XXII.] Transierunt igitur tres anni absque bello inter Syriam et Israel. In anno autem tertio, descendit Josaphat rex Juda ad regem Israel. (Dixitque rex Israel ad servos suos: Ignoratis quod nostra sit Ramoth [Ms. Ramath] Galaad, et negligimus tollere eam de manu regis Syriae?) Et ait ad Josaphat: Veniesne mecum ad praeliandum in Ramoth Galaad? [T. XCVII.] Dixitque Josaphat ad regem Israel: [c 1Kb] Sicut ego sum, ita et tu: populus meus, et populus tuus unum sunt, et equites mei [Ms. addit et], equites tui. Dixitque Josaphat ad regem Israel: Quaere, oro te [h. non habet] hodie sermonem [Col. 0719D] Domini. Congregavit ergo rex Israel prophetas, quadringentos circiter viros, et ait ad eos: Ire debeo in Ramoth Galaad ad bellandum, an quiescere? Qui responderunt: Ascende, et dabit [Vulg. addunt [Col. 0720A] eam] Dominus in manu regis. Dixit autem Josaphat: Non est hic propheta Domini quispiam, ut interrogemus per eum? Et ait rex Israel ad Josaphat: Remansit vir unus, per quem possemus [Ms. possimus] interrogare Dominum: sed ego odi eum, quia non prophetat mihi bonum, sed malum, Michaeas filius [d 1Kb] Jemla. Cui Josaphat ait: Ne loquaris ita, rex. [T. XCVIII.] Vocavit ergo rex Israel eunuchum quemdam, et dixit ei: Festina adducere Michaeam filium Jemla. Rex autem Israel et Josaphat, rex Juda, sedebat unusquisque in solio suo, vestiti cultu regio, in area juxta ostium portae Samariae, et universi prophetae prophetabant in conspectu eorum. [T. XCIX.] Fecit quoque sibi Sedecias filius Chanana [Ms. Chanaam] cornua ferrea, et ait: Haec dicit [Col. 0720B] Dominus: His ventilabis Syriam, donec deleas eam [h. consumas]: omnesque prophetae similiter prophetabant, dicentes: Ascende in Ramoth Galaad, et vade prospere, et tradet Dominus in [e 1Kb] manus regis. Nuntius vero, qui ierat, ut vocaret Michaeam, locutus est ad eum, dicens: Ecce sermones prophetarum ore uno bona regi praedicant, sit ergo et sermo tuus similis eorum, et loquere bona. Cui Michaeas ait: Vivit Dominus, quia quodcumque dixerit mihi Dominus, hoc loquar. Venit itaque ad regem, et ait illi rex: Michaea, ire debemus in Ramoth Galaad ad praeliandum, an cessare? Cui ille respondit: Ascende, et vade prospere, et tradet [Vulg. addunt eam] Dominus in manus regis. Dixit autem rex ad eum: Iterum atque iterum adjuro te, [Col. 0720C] ut non loquaris [h. Quot vicibus interrogabo te, ut non loquaris?] mihi nisi quod verum est, in nomine Domini. Et ille ait: Vidi cunctum Israel dispersum in montibus, quasi oves non habentes pastorem, et ait Dominus: Non habent dominum [h. dominos] isti: revertatur unusquisque in domum suam in pace. [T. C.] Dixit ergo rex Israel ad Josaphat: Numquid non dixi tibi, quia non prophetat mihi bonum, sed semper malum? Ille vero addens, ait: Propterea audi sermonem Domini: Vidi Dominum sedentem super solium suum, et omnem exercitum coeli assistentem ei a dextris et a sinistris, et ait Dominus: Quis decipiet Ahab regem Israel [h. non habet], ut ascendat, et cadat in Ramoth Galaad? Et dixit unus verba hujuscemodi, et alius aliter. [Col. 0720D] Egressus est autem spiritus, et stetit coram Domino, et ait: Ego decipiam illum. Cui locutus est Dominus: In quo? Et ille ait: [T. CI.] Egrediar, et ero spiritus mendax in ore omnium prophetarum ejus. [Col. 0721A] Et dixit Dominus [h. non habet]: Decipies, et praevalebis: egredere, et fac ita. Nunc igitur ecce dedit Dominus spiritum mendacii in ore omnium prophetarum tuorum, qui hic sunt, et Dominus locutus est contra te malum. [T. CII.] Accessit autem Sedecias filius Chanana, et percussit Michaeam in maxillam, et dixit: Mene ergo dimisit spiritus Domini, et locutus est tibi? Et ait Michaeas: Visurus es in die illa, quando ingredieris cubiculum, intra cubiculum ut abscondaris. Et ait rex Israel: Tollite Michaeam, et maneat apud Amon principem civitatis, et apud Joas filium Amalech, et dicite eis: Haec dicit rex: Mittite virum [h. non habet] istum in carcerem, et sustentate eum pane tribulationis et aqua angustiae, donec revertar [Ms. revertor] in pace. [Col. 0721B] Dixitque Michaeas: Si reversus fueris in pace, non est locutus Dominus in me. Et ait: Audite, populi omnes. Ascendit itaque rex Israel, et Josaphat rex Juda, in Ramoth Galaad. Dixit itaque rex Israel ad Josaphat: Sume arma, et ingredere praelium, et induere vestibus tuis. Porro rex Israel mutavit habitum [Vulg. addunt suum], et ingressus est bellum. Rex autem Syriae praeceperat principibus curruum triginta duobus, dicens: Non pugnabitis contra minorem et majorem quempiam, nisi contra regem Israel solum. Cum ergo vidissent principes curruum Josaphat, suspicati sunt quod ipse esset rex Israel, et impetu facto pugnabant contra eum, et exclamavit Josaphat. Intellexeruntque principes curruum quod non esset rex Israel, et cessaverunt ab eo. [Col. 0721C] [T. CIII.] Unus [Vulg. vir] autem quidam tetendit arcum, in incertum sagittam dirigens, et casu percussit regem Israel inter pulmonem et stomachum [h. inter scapulas]. At ille dixit aurigae suo: Verte manum tuam, et ejice me de exercitu, quia graviter vulneratus sum. Commissum est ergo praelium in die illa, et rex Israel stabat in curru suo contra Syros, et mortuus est vesperi: fluebat autem sanguis plagae in sinum currus, et praeco personuit in universo exercitu antequam sol occumberet, dicens: Unusquisque revertatur in civitatem suam [Ms. et Vulg. tacent suam], et in terram suam [h. in castris dum sol occumberet, dicens: Vir in civitatem suam, et in terram suam]. Mortuus est autem rex, et perlatus [Col. 0722A] est Samariam, sepelieruntque regem in Samariam, et laverunt currum [a 1Kb] ejus in piscina Samariae, et linxerunt canes sanguinem ejus, et habenas laverunt, juxta verbum Domini, quod locutus fuerat. Reliqua vero sermonum Ahab, et universa quae fecit, et domus eburneae quam aedificavit, cunctarumque urbium quas exstruxit, nonne haec scripta sunt in libro [b 1Kb] sermonum dierum regum Israel? [T. CIV. Dormivit ergo Ahab cum patribus suis, et regnavit Ohozias [h. Ahazias] filius ejus pro eo. [T. CV.] Josaphat vero filius Asa regnare coeperat super Judam anno quarto Ahab regis Israel. Triginta quinque annorum erat cum regnare coepisset, et viginti quinque [h. a . . . . ] annis regnavit in Jerusalem: nomen matris ejus Azuba filia Salai [Ms. Salaai]. Et [Col. 0722B] ambulavit in omni via Asa patris sui, et non declinavit ex ea: fecitque quod rectum erat in conspectu Domini [h. in oculis]. Verumtamen excelsa non abstulit: adhuc enim populus sacrificabat, et adolebat incensum in excelsis. Pacemque habuit Josaphat cum rege Israel. Reliqua autem verborum Josaphat, et opera ejus, quae gessit, et praelia [h. fortitudo], nonne haec scripta sunt in libro verborum dierum regum Juda? Sed et reliquias effeminatorum, qui remanserant in diebus Asa patris ejus, abstulit de terra. Nec erat tunc rex constitutus in Edom. Rex vero [h. non habet] Josaphat fecerat classes in mari [h. Tharsis], quae navigarent in Ophir propter aurum: et ire non potuerunt, quia confractae sunt in Asion-Gaber. Tunc ait Ohozias [h. Ahazias] filius [Col. 0722C] Ahab ad Josaphat: Vadant servi mei cum servis tuis in navibus. Et noluit Josaphat. [T. CVI.] Dormivitque [c 1Kb] Josaphat cum patribus suis, et sepultus est cum eis in civitate David patris sui: regnavitque Joram filius ejus pro eo. Ohozias autem filius Ahab regnare coeperat super [h. regnaverat super] Israel in Samaria, anno septimo decimo Josaphat regis Juda, regnavitque super Israel duobus annis. Et fecit malum in conspectu Domini, et ambulavit in via patris sui et matris suae, et in viam Jeroboam filii Nabat, qui peccare fecit Israel. Servivit quoque Baal, et adoravit eum, et irritavit Dominum Deum Israel, juxta omnia quae fecerat pater ejus.



MALACHIM LIBER SECUNDUS [a 1Kb] .
[Col. 0721]

[Col. 0721D] [T. CVII, Cap. I.] Praevaricatus est autem Moab in Israel, postquam mortuus est Ahab. Ceciditque Ohozias [Col. 0722D] [h. Ahazias] per cancellos coenaculi sui, quod habebat in Samaria, et aegrotavit: misitque nuntios, [Col. 0723A] dicens ad eos: Ite, consulite Beelzebub deum Accaron, utrum vivere queam de infirmitate mea hac. Angelus autem Domini locutus est ad Eliam Thesbitem [Vulg. add. dicens]: Surge, ascende in occursum nuntiorum regis Samariae, et dices ad eos: Numquid non est Deus in Israel ut eatis ad consulendum Beelzebub deum Accaron? [T. CVIII.] Quam ob rem haec dicit Dominus: De lectulo, super quem ascendisti, non descendes, sed morte morieris. Et abiit Elias. Reversique sunt nuntii ad Ohoziam [h. Ahaziam]. Qui dixit eis: Quare reversi estis? At illi responderunt ei: Vir occurrit nobis, et dixit ad nos: Ite, revertimini ad regem, qui misit vos, et dicetis ei: Haec dicit Dominus: Numquid quia non erat Deus in Israel, mittis [Ms. mittes] ut consulatur Beelzebub [Col. 0723B] deus Accaron? Idcirco de lectulo, super quem ascendisti, non descendes, sed morte morieris. Qui dixit eis: Cujus figurae et habitus est vir [a 1Kb] ille, qui occurrit vobis, et locutus est verba haec? At illi dixerunt: Vir pilosus [h. capillosus], et zona pellicea accinctus [Ms. adcinctis] renibus. Qui ait: Elias Thesbites est. Misitque ad eum quinquagenario principem, et quinquaginta, qui erant [b 1Kb] cum eo. Qui ascendit ad eum: sedentique in vertice montis, ait: Homo Dei [h. vir Dei], rex praecepit, ut descendas. Respondensque Elias, dixit quinquaginerio: Si homo Dei [h. vir] sum [h. non habet] ego [Ms. tacet ego], descendat ignis de coelo, et devoret te, et quinquaginta tuos. Descendit itaque ignis de coelo, et devoravit eum, et quinquaginta, qui erant cum eo. Rursumque misit [Col. 0723C] ad eum principem quinquagenarium alterum, et quinquaginta cum eo. Qui locutus est [Ms. locuti sunt] illi: Homo Dei [h. vir Dei], haec dicit rex: Festina, descende. Respondens Elias ait: Si homo Dei ego [h. vir Dei ego] sum, descendat ignis de coelo, et devoret te, et quinquaginta tuos. Descendit ergo ignis Dei [Vulg. tacent Dei] de coelo, et devoravit illum, et quinquaginta ejus. [T. CIX.] Iterum misit principem quinquagenarium tertium, et quinquaginta, qui erant cum eo. Qui cum venisset, curvavit genua contra Eliam, et precatus est eum, et ait: Homo Dei [h. vir Dei], noli despicere animam meam, et animam servorum tuorum, qui mecum sunt. Ecce descendit ignis de coelo, et devoravit duos principes quinquagenarios primos, et quinquagenos qui cum [Col. 0723D] eis erant: sed nunc obsecro ut miserearis animae meae. Locutus est autem Angelus Domini ad Eliam, dicens [h. non habet]: Descende cum eo, ne timeas. Surrexit igitur, et descendit cum eo ad regem, et locutus est ei: [T. CX.] Haec dicit Dominus: Quia misisti nuntios ad consulendum Beelzebub deum Accaron, quasi non esset Deus in Israel a quo posses [Col. 0724A] interrogare sermonem, ideo de lectulo, super quem ascendisti non descendes, sed morte morieris. Mortuus est ergo juxta sermonem Domini, quem locutus est Elias, et regnavit Joram frater ejus [h. non habet] pro eo, anno secundo Joram filii Josaphat regis Judae: non enim habebat filium. Reliqua autem verborum Ohoziae [h. Ahaziae], quae operatus est, nonne haec scripta sunt in libro sermonum dierum regum Israel?

[T. CXI, Cap. II.] [c 1Kb] Factum est autem, cum levare vellet Dominus Eliam per turbinem in coelum, ibant Elias et Elisaeus de Galgalis. Dixitque Elias ad Elisaeum: Sede hic, quia Dominus misit me usque Beth-El. Cui ait Elisaeus: Vivit Dominus, et vivit anima tua, quia non derelinquam te. Cumque descendissent [Col. 0724B] [Ms. descendisset] Beth-El, egressi sunt filii prophetarum, qui erant Beth-El, ad Elisaeum, et dixerunt ei: Numquid nosti quia hodie Dominus tollet [Ms. tollat] dominum tuum a te? Qui respondit: Et ego novi: silete. Dixit autem Elias ad Elisaeum: Sede hic, quia Dominus misit me in Jericho. Et ille ait: Vivit Dominus, et vivit anima tua, quia non derelinquam te. Cumque venissent Jericho, accesserunt filii prophetarum, qui erant in Jericho, ad Elisaeum, et dixerunt ei: Numquid nosti, quia hodie Dominus tollet dominum tuum a te? Et ait: Et ego novi: silete. Dixit autem ei Elias: Sede hic, quia Dominus misit me [Vulg. ad. usque] ad Jordanem. Qui ait: Vivit Dominus, et vivit anima tua, quia non derelinquam te. Ierunt igitur ambo pariter, et quinquaginta [Col. 0724C] viri de filiis prophetarum secuti sunt [Vulg. ad. eos], qui et steterunt [d 1Kb] e contra longe: illi autem ambo stabant super Jordanem. [T. CXII.] Tulitque Elias pallium suum, et involvit illud, et percussit aquas, quae divisae sunt in utramque partem, et transierunt ambo per siccum. Cumque transissent, Elias dixit ad Elisaeum: Postula quod vis, ut faciam tibi, antequam tollar a te [h. postula quod faciam tibi antequam tollar a te]. Dixitque Elisaeus: Obsecro, ut fiat duplex spiritus tuus in me. Qui respondit: Rem difficilem postulasti: attamen si videris me, quando [e 1Kb] tollar a te, erit tibi quod petisti [h. me tolli a te, erit quod petisti]: si autem non videris, non erit. Cumque pergerent, et incedentes sermocinarentur, ecce currus igneus et equi ignei diviserunt utrumque, et [Col. 0724D] ascendit Elias per turbinem [h. in turbine] in coelum: Elisaeus autem videbat, et clamabat: Pater mi, pater mi, currus Israel, et auriga ejus. Et non vidit eum amplius: apprehenditque vestimenta sua, et scidit illa in duas partes. Et levavit pallium Eliae, quod ceciderat ei [h. quod ceciderat super eum]: reversusque stetit super ripam Jordanis, et pallio [Col. 0725A] Eliae, quod ceciderat ei [a 1Kb] [h. super eum], percussit aquas, et dixit: Ubi est Dominus Deus Eliae etiam nunc? Percussitque aquas, et divisae sunt huc atque illuc, et transiit Elisaeus. Videntes autem eum [Ms. et Vulg. tacent eum] filii prophetarum qui erant in Jericho de contra dixerunt: Requievit spiritus Eliae super Elisaeum. [T. CXIII.] Et venientes in occursum ejus, adoraverunt eum proni in terram, dixeruntque illi: Ecce, cum servis tuis sunt quinquaginta viri fortes, qui possint ire, et quaerere [Ms. et Vulg. requirere] dominum tuum [h. eant et quaerant dominum tuum], ne forte tulerit eum spiritus Domini, et projecerit [Vulg. add. eum] in unum montium, aut in unam vallium. Qui ait: Nolite mittere. Coegeruntque eum, donec acquiesceret, [Col. 0725B] et diceret: Mittite. Et miserunt quinquaginta viros: qui cum quaesissent tribus diebus, non invenerunt. Et reversi sunt ad eum: at ille habitabat in Jericho, dixitque eis: Numquid non dixi vobis: Nolite [b 1Kb] mittere? Dixerunt quoque viri civitatis ad Elisaeum: Ecce habitatio civitatis hujus optima est, sicut tu ipse, domine, perspicis: sed aquae pessimae sunt, et [c 1Kb] terra sterilis. [T. CXIV.] At ille ait: Afferte mihi vas novum, et mittite in illud sal. Quod [Ms. qui] cum attulisset, egressus ad fontem aquarum, misit in eum sal, et ait: Haec dicit Dominus: Sanavi aquas has, et non erit ultra in eis mors, neque sterilitas. Sanatae sunt ergo aquae usque ad diem hanc, juxta verbum Elisaei, quod locutus est. [T. CXV.] Ascendit autem inde Beth-El: cumque [Col. 0725C] ascenderet per viam, pueri parvi egressi sunt de civitate, et illudebant ei, dicentes: Ascende, calve; ascende, calve. Qui cum post se [Ms. et Vulg. tacent post se] respexisset, vidit eos, et maledixit eis in nomine Domini; egressique sunt duo ursi de saltu, et laceraverunt ex eis [Ms. tacet ex eis] quadraginta duos pueros [h. parvulos]. Abiit autem inde in montem Carmeli, et inde reversus est Samariam.

[T. CXVI, Cap. III.] Joram vero filius Ahab regnavit super Israel in Samaria anno octavo decimo Josaphat regis Judae. Regnavitque duodecim annis. Et fecit malum coram Domino [h. in oculis Domini], sed non sicut pater suus et mater: tulit enim statuas [h. titulum] Baal, quas fecerat pater ejus. Verumtamen [Col. 0725D] in peccatis Jeroboam filii Nabat, qui peccare fecit Israel, adhaesit, nec recessit ab eis. Porro Messa rex [Ms. Mesa] Moab nutriebat pecora multa [h. non habet], et solvebat regi Israel centum millia agnorum, et centum millia arietum, cum velleribus [Col. 0726A] suis. Cumque mortuus fuisset Ahab, praevaricatus est foedus, quod habebat cum rege Israel [h. praevaricatus est rex Moab in rege Israel]. Egressus [d 1Kb] igitur rex Joram in die illa de Samaria, recensuit universum Israel. [T. CXVII.] Misitque ad Josaphat regem Juda, dicens: Rex Moab recessit a me, veni mecum [h. veniesne mecum] contra eum ad praelium. Qui respondit: Ascendam: qui meus est, tuus est: populus meus, populus tuus: equi mei, equi tui [h. Sicut ego sum, ita et tu, et sicut populus meus, ita et populus tuus, et sicut equi mei, ita et equi tui]. Dixitque: Per quam viam ascendemus? At ille respondit: Per desertum Idumaeae [h. per viam deserti Idumaeae]. [T. CXVIII.] Perrexerunt igitur rex Israel, et rex Juda, et rex Edom, et [Col. 0726B] circumierunt per [h. non habet] viam septem dierum, nec erat aqua exercitui, et jumentis quae sequebantur eos [h. quibus sedebant]. Dixitque rex Israel: [e 1Kb] Eheu, congregavit nos Dominus [h. Eheu quoniam vocavit Dominus] tres reges, ut traderet in manu Moab. Et ait Josaphat: Estne hic propheta Domini, ut deprecemur [h. ut consulamus] Dominum per eum? Et respondit unus de servis regis Israel: Est hic Elisaeus filius Saphat, qui fundebat [h. fudit] aquam super manus Eliae. Et ait Josaphat: Est apud eum sermo Domini. Descenditque ad eum rex Israel, et Josaphat [f 1Kb] , et rex Edom. Dixit autem Elisaeus ad regem Israel: Quid mihi et tibi est? vade ad prophetas patris tui et matris tuae. Et ait illi rex Israel: Quare congregavit Dominus tres reges hos, ut traderet [Col. 0726C] eos in manus [Ms. manu] Moab? Dixitque ad eum Elisaeus: Vivit Dominus exercituum, in cujus conspectu sto [h. steti], quod si non vultum Josaphat regis Judae erubescerem, non attendissem quidem te, nec respexissem. Nunc autem adducite mihi psalten. Cumque caneret psaltes, facta est super eum manus Domini, et ait: Haec dicit Dominus: Facite alveum torrentis hujus [h. Facite torrentem hunc] fossas et [h. non habet] fossas. Haec enim dicit Dominus: Non videbitis ventum, neque pluviam, et alveus [h. torrens] iste replebitur aquis, et bibetis vos, et familiae vestrae, et jumenta vestra. Parumque hoc [h. et leve] est in conspectu [h. in oculis] Domini, insuper tradet etiam Moab in manus vestras [Ms. manu vestra]. Et percutietis omnem civitatem munitam, et [Col. 0726D] omnem urbem electam, et universum lignum fructiferum succidetis, cunctosque fontes aquarum obturabitis, et omnem agrum egregium operietis lapidibus. [T. CXIX.] Factum est igitur mane, quando sacrificium offerri solet, et ecce, aquae veniebant per viam [Col. 0727A] Edom, et repleta est terra aquis. Universi autem Moabitae, audientes quod ascendissent reges, ut pugnarent adversum eos, convocaverunt omnes qui accincti erant balteo desuper, et steterunt in terminis. Primoque mane surgentes, et orto jam sole ex adverso aquarum, viderunt Moabitae e contra aquas rubras quasi sanguinem, dixeruntque: Sanguis est gladii, pugnaverunt reges contra se [h. non habet] et caesi sunt mutuo, nunc perge ad praedam, Moab. Perrexeruntque in castra Israel: porro consurgens Israel percussit Moab: at [Ms. et] illi fugerunt coram eis. Venerunt igitur qui vicerant, et percusserunt Moab, et civitates destruxerunt, et omnem agrum optimum, mittentes singuli lapides, repleverunt, et universos fontes aquarum obturaverunt, et omnia [Col. 0727B] ligna fructifera succiderunt, ita ut muri tantum fictiles remanerent, et circumdata est civitas a fundibulariis, et magna ex parte percussa. Quod cum vidisset rex Moab, praevaluisse scilicet hostes, tulit secum septingentos viros educentes gladium, ut irrumperent (Ms. inrumperet) ad regem Edom, et non potuerunt. Arripiensque filium suum primogenitum, qui regnaturus erat pro eo, obtulit holocaustum super murum, et facta est indignatio magna in Israel, statimque recesserunt ab eo, reversi sunt in terram suam (h. non habet).

(Cap. IV.) Mulier autem quaedam de uxoribus prophetarum clamabat ad Elisaeum, dicens: Servus tuus vir meus mortuus est, et tu nosti quia servus tuus fuit timens Dominum, et ecce creditor venit, ut tollat [Col. 0727C] duos filios meos ad serviendum sibi. Cui dixit Elisaeus: Quid vis ut faciam tibi? Dic mihi, quid habes in domo tua? At illa respondit: Non habeo ancilla tua quidquam in domo mea, nisi parum olei (h. nisi lecythus olei), quo ungar. (T. CXX.) Cui ait: Vade et (Ms. et Vulg. tacent et) pete mutuo ab omnibus vicinis tuis vasa vacua non pauca. Et ingredere, et claude ostium [a 1Kb] tuum, cum intrinsecus fueris tu, et filii tui, et mitte inde in omnia vasa haec, et cum plena fuerint, tolles. Ivit itaque mulier, et clausit ostium super se et super filios suos: illi offerebant vasa, et illa infundebat. Cumque plena fuissent vasa, dixit ad filium suum: Affer mihi adhuc vas. Et ille respondit; Non habeo. Stetitque oleum. Venit autem illa, et indicavit homini (h. viro) Dei. [Col. 0727D] Et ille, Vade, inquit, (Ms. ad. et) vende oleum, et redde creditori tuo; tu autem, et filii tui vivite de reliquo (T. CXXI.) Facta est autem quaedam dies, et transibat Elisaeus per Sunam: erat autem ibi mulier magna, quae tenuit eum, ut comederet panem, cumque [Col. 0728A] frequenter inde transiret, divertebat ad eam, ut comederet panem. Quae dixit ad virum suum: Animadverto quod vir Dei sanctus est iste, qui transit per nos frequenter. Faciamus ergo coenaculum parvum, et ponamus ei in eo lectulum, et mensam, et sellam, et candelabrum, ut cum venerit ad nos, maneat ibi. Facta est igitur dies quaedam, et veniens divertit in coenaculum, et requievit ibi. Dixitque ad Gezi puerum suum: Voca Sunamiten istam. Qui cum vocasset eam, et illa stetisset coram eo, dixit ad puerum suum (Ms. tacet suum): Loquere ad eam: Ecce, sedulo in omnibus ministrasti nobis, quid vis ut faciam tibi? numquid habes negotium, et vis ut loquar regi, sive principi militiae? Quae respondit: In medio populi mei habito. Et ait: Quid ergo vult [Col. 0728B] ut faciam ei? Dixitque Giezi: Ne quaeras: filium enim non habet, et vir ejus senex est. Praecepit itaque, ut vocaret eam: quae cum vocata fuisset, et stetisset ad (Vulg. ante) ostium, dixit ad eam: (T. CXXII.) In tempore isto, et in hac eadem hora, [b 1Kb] si vita comes fuerit [h. secundum tempus vitae], habebis in utero filium. At illa respondit: Noli, quaeso, domine mi, vir Dei, noli mentiri ancillae tuae. Et concepit mulier, et peperit filium, in tempore, et in hora eadem, [c 1Kb] qua dixerat ei Elisaeus. Crevit autem puer [h. parvulus]. Et cum esset quaedam dies, et egressus isset ad patrem suum, ad messores, ait patri suo: Caput meum, [d 1Kb] caput meum. At ille dixit puero: Tolle, et duc eum ad matrem suam. [T. CXXIII.] Qui cum tulisset, et adduxisset eum ad matrem suam, posuit eum [Col. 0728C] illa super genua sua usque ad meridiem, et mortuus est. Ascendit autem, et collocavit eum super lectulum hominis [h. viri] Dei, et clausit ostium, et egressa vocavit virum suum, et ait: Mitte mecum, obsecro, unum de pueris, et asinam ut excurram usque ad hominem [h. virum] Dei, et revertar. Qui ait [Ms. cum Vulg. ad. illi]: Quam ob causam vadis ad eum? hodie non sunt kalendae, neque sabbatum. Quae respondit: [e 1Kb] Pax. Stravitque asinam, et praecepit puero: Mina, et propera, ne mihi moram facias in eundo, et hoc age quod praecipio tibi. Profecta est igitur, et venit ad virum Dei in montem Carmeli: cumque vidisset eam vir Dei de contra, ait ad Giezi puerum suum: Ecce Sunamitis illa. Vade ergo in occursum ejus, et dic ei: Rectene agitur circa te, et [Col. 0728D] circa virum tuum, et circa filium [h. parvulum] tuum? Quae respondit: Recte [h. Pax]. Cumque venisset ad virum Dei in montem, apprehendit pedes ejus, et accessit Giezi, ut amoveret eam. Et ait homo Dei [h. vir Dei]: Dimitte illam, anima enim ejus in [Col. 0729A] amaritudine est, et Dominus celavit me [Vulg. a me], et non indicavit mihi. Quae dixit illi: Numquid petivi filium a domino meo? numquid non dixi tibi: Ne illudas me? [T. CXXIV.] Et ille ait ad Giezi: Accinge lumbos tuos, et tolle baculum meum in manu tua, et vade. Si occurrerit tibi homo [h. vir], non salutes eum, et si salutaverit te quispiam, non respondeas illi, et pones baculum meum super faciem pueri. Porro mater pueri ait: Vivit Dominus, et vivit anima tua, non dimittam te. Surrexit ergo, et secutus est eam. Giezi autem praecesserat eos [Vulg. ante eos], et posuerat baculum super faciem pueri, et non erat vox, neque sensus: reversusque est in occursum ejus, et nuntiavit ei, dicens: Non surrexit puer. Ingressus est ergo Elisaeus domum, et ecce puer mortuus [Col. 0729B] jacebat in lectulo ejus: ingressusque clausit ostium super se, et [Vulg. et super] puerum, et oravit ad Dominum: Et ascendit, et incubuit super puerum (Ms. eum), posuitque os suum super os ejus, et oculos suos super oculos ejus, et manus suas super manus ejus, et incurvavit se super eum, et calefacta est caro pueri. At ille reversus, deambulavit in domo, semel huc et illuc, et ascendit, et incubuit super eum, et oscitavit puer septies, aperuitque oculos [a 1Kb] . (T.CXXV.) At ille vocavit Giezi, et dixit ei: Voca Sunamiten hanc. Quae vocata, ingressa est ad eum. Qui ait: Tolle filium tuum. Venit illa, et corruit ad pedes ejus, et adoravit super terram, tulitque filium suum, et egressa est, et Elisaeus reversus est in Galgala. Erat autem fames in terra, et filii prophetarum [Col. 0729C] habitabant coram eo. Dixitque uni de pueris suis (h. Dixitque puero suo): Pone ollam grandem, et coque pulmentum filiis prophetarum. (T. CXXVI.) Et egressus est unus in agrum, ut colligeret herbas agrestes: invenitque quasi vitem silvestrem [h. malvas, invenitque vitem agrestem], et collegit ex ea colocynthidas agri, et implevit pallium suum, et reversus concidit in ollam pulmenti, nesciebat enim quid esset. Infuderunt ergo sociis, ut comederent: cumque gustassent de coctione, exclamaverunt, dicentes: Mors in olla vir Dei. Et non potuerunt comedere. At ille: Afferte, inquit, farinam. [b 1Kb] Et misit in ollam, et ait: Infunde turbae [h. populo] ut [Ms. et] comedat. Et non fuit amplius quidquam amaritudinis [h. mali] in olla. Vir autem quidam venit de Balsalisa [Ms. BalsaIsa] [Col. 0729D] deferens viro Dei panes primitiarum [Ms. ad. et] viginti panes hordeaceos, et frumentum novum in pera sua [h. et grana spicarum torrida]. At ille dixit: Da populo, ut comedat. Responditque [c 1Kb] ei minister ejus: Quantum est hoc, ut apponam coram [Vulg. tacet coram] centum viris? Rursum ille: Da, ait, populo, ut comedat: haec enim dicit Dominus: Comedent, et supererit. Posuit itaque coram eis: qui comederunt, et superfuit juxta verbum Domini.

[Col. 0730A] [Cap. V.] Naaman autem, princeps militiae regis Syriae, erat vir magnus apud dominum suum, et honoratus: per illum enim dedit Dominus salutem Syriae: erat autem vir fortis et dives, sed [h. non habet] leprosus. Porro de Syria egressi fuerant latrunculi, et captivam duxerant de terra Israel puellam parvulam, quae erat in obsequio uxoris Naaman, quae ait ad dominam suam: Utinam fuisset dominus meus ad prophetam, qui est in Samaria: profecto curasset eum a lepra, quam habet. Ingressus est itaque Naaman ad dominum suum, et nuntiavit ei, dicens: Sic et sic locuta est puella de terra Israel. Dixitque ei rex Syriae: Vade, et mittam litteras [h. librum] ad regem Israel. Qui cum profectus fuisset, et tulisset secum decem talenta argenti, et sex [Col. 0730B] millia aureos, et decem mutatoria vestimentorum, detulit litteras [h. librum] ad regem Israel, in haec verba: Cum acceperis epistolam hanc, scito quod miserim ad te Naaman servum meum, ut cures eum a lepra sua. Cumque legisset rex [d 1Kb] Israel litteras [h. librum], scidit vestimenta sua, et ait: Numquid Deus ego sum [h. non habet], ut occidere possim, et vivificare, quia iste misit ad me, ut curem hominem [h. virum] a lepra sua? animadvertite, et videte quod occasiones quaerat adversum me. Quod cum audisset Elisaeus vir Dei, scidisse videlicet regem Israel vestimenta sua, misit ad eum, dicens: Quare scidisti vestimenta tua? veniat ad me, et sciat esse prophetam in Israel. [T. CXXVII.] Venit ergo Naaman cum equis et curribus [h. curru suo], et stetit [Col. 0730C] ad ostium domus Elisaei: misitque ad eum Elisaeus nuntium, dicens: Vade, et lavare septies in Jordane, et recipiet sanitatem caro tua, atque mundaberis. Iratus Naaman recedebat, dicens: Putabam quod egrederetur ad me, et stans invocaret nomen Domini Dei sui, et tangeret manu sua locum leprae, et curaret me. Numquid non meliores sunt Abana et Pharphar, fluvii Damasci, omnibus [e 1Kb] aquis Israel, ut laver in eis, et munder? Cum ergo vertisset se, et abiret indignans, accesserunt ad eum servi sui, et locuti sunt ei: Pater [h. pater mi], si rem grandem dixisset tibi propheta, certe facere debueras: quanto magis quia nunc dixit tibi: Lavare, et mundaberis! [CXXVIII.] Descendit, et lavit in Jordane septies juxta sermonem viri Dei, et restituta est [Col. 0730D] caro ejus, sicut caro pueri parvuli, et mundatus est. Reversusque ad virum Dei cum universo comitatu suo, venit, et stetit coram eo, et ait: Vere scio quod non sit Deus [Vulg. alius Deus] in universa terra, nisi tantum in Israel. [T. CXXIX.] Obsecro itaque, ut accipias benedictionem a servo tuo: At ille respondit: Vivit Dominus, ante quem sto [h. steti], quia non accipiam. Cumque vim faceret, penitus non acquievit. Dixitque Naaman: Ut vis, sed [Col. 0731A] obsecro, concede mihi servo tuo, ut tollam onus duorum burdonum [h. mulorum] de terra: non enim faciet ultra servus tuus holocaustum aut victimam diis alienis, nisi Domino. Hoc autem solum est, de quo depreceris Dominum pro servo tuo, quando ingredietur [Ms. ingreditur] dominus meus templum Remmon, ut adoret, et illo innitente super manum meam, si adoravero in templo Remmon, adorante eo [Ms. tacet eo] in eodem loco, ut ignoscat mihi Dominus servo tuo [Ms. suo] pro hac re [h. nisi Domino. Et pro hac re ignoscet mihi Dominus servo tuo, quando ingressus fuerit Dominus meus domum Remmon, ut adoret ibi, et innisus fuerit super manum meam, si adoravero in domo Remmon, adorante me in eodem loco, ignoscet mihi [Col. 0731B] Dominus servo tuo pro hac re]. Qui dixit ei: Vade in pace. Abiit ergo ab eo electo terrae tempore. [T. CXXX.] Dixitque Giezi puer viri Dei: Pepercit dominus meus Naaman Syro isti, ut non acciperet ab eo quae attulit: vivit Dominus, quia curram post eum, et accipiam ab eo aliquid. Et secutus est Giezi post tergum Naaman: quem cum vidisset [a 1Kb] currentem ad se, desiliit de curru in occursum ejus, et ait: Rectene sunt omnia [h. Nonne pax est]? Et ille ait: Recte. Dominus meus misit me [b 1Kb] ad te, dicens: Modo venerunt ad me duo adolescentes [h. pueri] de monte Ephraim, ex filiis prophetarum: da eis talentum argenti, et vestes mutatorias duplices. Dixitque Naaman: Melius est ut accipias duo talenta. Et coegit eum, ligavitque duo talenta [Col. 0731C] argenti in duobus saccis, et duplicia vestimenta, et imposuit duobus pueris suis, qui et portaverunt coram eo. Cumque venisset jam [Ms. etiam] vesperi, tulit de manu eorum, et reposuit in domo, dimisitque viros, et abierunt. Ipse autem ingressus, stetit coram domino suo. [T. CXXXI.] Et dixit Elisaeus: Unde venis [h. non habet], Giezi? Qui respondit: Non ivit servus tuus quoquam [Ms. quaquam]. At ille: Nonne, ait, cor meum in praesenti erat, quando reversus est homo [h. vir] de curru suo in occursum tui? Nunc igitur accepisti argentum, et accepisti vestes, ut emas oliveta et vineta [Vulg. vineas], et oves, et boves, et servos, et ancillas. Sed et lepra Naaman adhaerebit [Ms. aderit] tibi, et semini tuo in sempiternum. Et egressus est ab eo leprosus [Col. 0731D] quasi nix.

[Cap. VI.] Dixerunt autem filii prophetarum ad Elisaeum: Ecce locus in quo habitamus coram te angustus est nobis. Eamus usque ad Jordanem, et tollamus [Ms. et Vulg. tollam] singuli de silva materias singulas, ut aedificemus nobis ibi locum ad habitandum. Qui dixit: Ite. Et ait unus ex illis: Veni ergo et tu cum servis tuis. Respondit: Ego veniam. Et abiit cum eis. Cumque venissent ad Jordanem, caedebant ligna. Accidit autem, ut cum unus [Col. 0732A] materiam succidisset, caderet ferrum securis in aquam: exclamavitque ille, et ait: [c 1Kb] Eheu, domine mi, et hoc ipsum mutuo acceperam. Dixit autem homo Dei [h. vir Dei]: Ubi cecidit? At ille monstravit ei locum. [T. CXXXII.] Praecidit ergo lignum, et misit [h. et jecit] illuc: natavitque ferrum, et ait: Tolle. Qui extendit manum, et tulit [Ms. adtulit] illud. Rex autem Syriae pugnabat contra Israel, consiliumque iniit cum servis suis, dicens: In loco illo et illo ponamus insidias. [T. CXXXIII.] Misit itaque vir Dei ad regem Israel, dicens: Cave, ne transeas in locum illum: quia ibi Syri in insidiis sunt. Misit itaque [Ms. tacet itaque] rex Israel ad locum quem dixerat ei vir Dei, et praeoccupavit [h. et rapuit] eum, et observavit se ibi non semel neque [Col. 0732B] bis. Conturbatumque est cor regis Syriae pro re hac: et convocatis servis suis, ait: Quare non indicatis [Ms. indicastis] mihi quis proditor mei sit apud regem Israel? Dixitque unus servorum ejus: Nequaquam, domine mi rex, sed Elisaeus propheta, qui est in Israel, indicat regi Israel omnia verba quaecumque locutus fueris in conclavi tuo. Dixitque eis: Ite et videte ubi sit: ut mittam, et capiam eum. Annuntiaveruntque ei [Ms. tacet ei] dicentes: Ecce in Dothan. Misit ergo illuc equos et currus [h. currum], et robur exercitus: qui cum venissent nocte, circumdederunt civitatem. Consurgens autem diluculo minister viri Dei, egressus est, viditque exercitum in circuitu civitatis, et equos et currus [h. currum]: nuntiavitque ei [Ms. tacet ei], dicens: Eheu, domine [Col. 0732C] mi, quid faciemus? At ille respondit: Noli timere: plures enim nobiscum sunt quam cum illis. Cumque orasset Elisaeus, ait: Domine, aperi oculos hujus, ut videat. Et aperuit Dominus oculos pueri, et vidit: et ecce mons plenus equorum, et curruum igneorum, in circuitu Elisaei. Hostes vero descenderunt [h. non habet hostes vero, sed, descenderunt] ad eum: [T. CXXXIV.] Porro Elisaeus oravit ad [Ms. tacet ad] Dominum, dicens: Percute, obsecro, gentem hanc caecitate. Percussitque eos Dominus, ne viderent, juxta verbum Elisaei. Dixit autem ad eos Elisaeus: Non est haec via, nec ista est civitas: sequimini me, et ostendam vobis virum quem quaeritis. Duxit ergo eos in Samariam: cumque ingressi fuissent in Samariam, dixit Elisaeus: Domine, aperi [Col. 0732D] oculos istorum, ut videant. Aperuitque Dominus oculos eorum, et viderunt esse se in medio Samariae. Dixitque rex Israel ad Elisaeum, cum vidisset eos: Numquid percutiam eos, pater mi? At ille ait: Non percuties: neque enim cepisti eos gladio et arcu tuo, ut percutias: pone [Vulg. sed pone] panem et aquam coram eis, ut comedant et bibant, et vadant ad dominum suum. Appositaque est eis ciborum magna praeparatio, et comederunt et biberunt, et dimisit eos [h. misit eos], abieruntque ad dominum [Col. 0733A] suum, et ultra non venerunt latrones Syriae in terram Israel. Factum est autem post haec, congregavit Benadad, rex Syriae, universum exercitum suum, et ascendit, et obsidebat Samariam. Factaque est fames [a 1Kb] magna in Samaria: et tamdiu obsessa est, donec venundaretur caput asini octoginta argenteis, et quarta pars cabi stercoris columbarum quinque argenteis. [T. CXXXV.] Cumque rex Israel transiret per murum, mulier [Vulg. ad. quaedam] exclamavit ad eum, dicens: Salva me [h. non habet], domine mi rex. Qui ait: Non te salvat Dominus: unde te possum salvare? de area, an de torculari? Dixitque ad eam rex. Quid tibi vis? Quae respondit: Mulier ista dixit mihi: Da filium tuum, ut comedamus eum hodie, et filium meum comedemus cras. Coximus [Col. 0733B] ergo filium meum, et comedimus. Dixitque ei die altera: Da filium tuum, et comedamus eum. Quae abscondit filium suum. Quod cum audisset rex, scidit vestimenta sua, et transibat super [Vulg. per] murum. Viditque omnis [h. non habet] populus cilicium, quo vestitus erat ad carnem intrinsecus. Et ait [Vulg. addit rex]: Haec mihi faciat Deus, et haec addat, si steterit caput Elisaei filii Saphat super eum hodie. Elisaeus autem sedebat in domo sua, et senes sedebant cum eo. Praemisit itaque virum: et antequam veniret nuntius ille, dixit ad senes: Numquid scitis quod miserit filius homicidae hic, ut praecidatur caput meum? videte ergo, cum venerit nuntius, claudite ostium, [b 1Kb] et non sinatis eum introire [h. et atterite eum in ostio]: ecce enim sonitus pedum [Col. 0733C] domini ejus post eum est. Adhuc illo loquente cum eis, apparuit nuntius, qui veniebat ad eum. Et ait: Ecce, tantum malum a Domino est: quid amplius exspectabo a Domino [h. quid amplius deprecabor Dominum]?

[T. CXXXI, Cap. VII.] Dixit autem Elisaeus: Audite verbum Domini: Haec dicit Dominus: In tempore hoc cras [c 85Kb] modius similae uno statere [h. siclo] [Col. 0734A] erit, et duo modii hordei statere [h. siclo] uno, in porta Samariae. Respondens unus de ducibus [h. respondens dux] super cujus manum rex incumbebat, homini Dei [h. viro Dei], ait: Si Dominus fecerit etiam cataractas in coelo, numquid poterit esse quod [d 2Kb] loqueris [h. Ecce Dominus faciet cataractas in coelo. Numquid poterit esse quod loquor]? Qui ait: Videbis oculis tuis, et inde non comedes. [T. CXXXVII.] Quatuor ergo viri erant leprosi juxta introitum portae, qui dixerunt ad invicem: Quid hic esse volumus donec moriamur? sive ingredi voluerimus civitatem, fame moriemur: sive manserimus hic, moriendum nobis est: venite ergo [Ms. ut], et transfugiamus ad castra Syriae. Si pepercerint nobis, vivemus: si autem occidere voluerint, nihilominus [Col. 0734B] et [Ms. tac. et] moriemur. Surrexerunt igitur vesperi [h. mane], ut venirent ad castra Syriae. Cumque venissent ad principium castrorum Syriae, nullum ibidem repererunt. Siquidem Dominus sonitum audiri fecerat in castris Syriae, curruum, et equorum exercitus plurimi: dixeruntque ad invicem: Ecce mercede conduxit adversum nos rex Israel reges Hetthaeorum et Aegyptiorum, et venerunt super nos. Surrexerunt ergo, et fugerunt in tenebris, et dereliquerunt tentoria sua, et equos et asinos in castris, fugeruntque, animas tantum suas salvare cupientes. Igitur cum venissent leprosi illi ad principium castrorum, ingressi sunt unum tabernaculum, et comederunt, et biberunt. Tuleruntque inde argentum, et aurum, et vestes, et abierunt, et absconderunt: et [Col. 0734C] rursum [h. non habet] reversi sunt ad aliud tabernaculum, et inde similiter auferentes absconderunt. Dixeruntque ad invicem: Non recte facimus: haec enim dies boni nuntii est. Si tacuerimus, et noluerimus nuntiare usque mane, sceleris arguemur: venite, eamus, et nuntiemus in aula regis. Cumque venissent ad portam civitatis, narraverunt eis, dicentes: Ivimus ad castra Syriae, et nullum ibidem [Col. 0735A] reperimus hominem [Vulg. hominum], nisi equos et asinos alligatos, et fixa tentoria. Ierunt ergo portarii, et nuntiaverunt in palatio regis intrinsecus. Qui surrexit nocte, et ait ad servos suos: Dico vobis quid fecerint [Ms. fecerunt] nobis Syri: Sciunt quia fame laboramus, et idcirco egressi sunt de castris, latitant in agris, dicentes: Cum egressi fuerint de civitate, capiemus eos vivos, et tunc civitatem ingredi poterimus. Respondit autem unus servorum ejus: Tollamus quinque equos, qui remanserunt in urbe (quia ipsi tantum sunt in universa multitudine Israel, alii enim consumpti sunt), et mittentes, explorare poterimus. Adduxerunt ergo duos equos, misitque rex ad [Vulg. in] castra Syrorum, dicens: Ite, et videte. Qui abierunt post eos usque ad Jordanem: [Col. 0735B] ecce autem omnis via plena erat vestibus et vasis, quae projecerant Syri cum turbarentur: reversique nuntii indicaverunt [a 1Kb] . Et egressus populus diripuit castra Syriae: factusque est modius similae statere [h. siclo] uno, et duo modii hordei statere [h. siclo] uno, juxta verbum Domini. Porro rex ducem illum, in cujus manu incumbebat [Ms. incubuerat], constituit ad portam: quem conculcavit turba in introitu [b 1Kb] portae [h. populus in porta], et mortuus est, juxta quod locutus fuerat vir Dei, quando descenderat rex ad eum. Factumque est secundum sermonem viri Dei, quem dixerat regi, quando ait: Duo modii hordei statere [h. siclo] uno erunt, et modius similae statere [h. siclo] uno, hoc eodem tempore cras, in porta Samariae: quando responderat [Col. 0735C] dux ille [h. non habet] viro Dei, et dixerat: Etiamsi Dominus fecerit cataractas in coelo, numquid poterit fieri quod loqueris [h. Ecce Dominus faciet cataractas in coelo. Numquid poterit esse quod loquor]? Et dixit ei: Videbis oculis tuis, et inde non comedes. Evenit ergo ei sicut praedictum fuerat, et conculcavit eum populus in porta, et mortuus est.

[Cap. VIII.] Elisaeus autem locutus est ad mulierem, cujus vivere fecerat filium, dicens: Surge, vade tu et domus tua, et peregrinare ubicumque repereris: vocavit [Ms. vocabit) enim Dominus famem, et veniet super terram septem annis. Quae surrexit et fecit juxta verbum hominis Dei [h. viri Dei]: et vadens cum domo sua, peregrinata est in [Col. 0735D] terra [c 1Kb] Philisthim diebus multis [h. septem annis]. Cumque finiti essent anni septem, reversa est mulier de terra Philisthim, et egressa est, ut interpellaret regem pro domo sua, et pro agris suis [h. agro [Col. 0736A] suo]. Rex autem loquebatur cum Giezi puero viri Dei, dicens: Narra mihi omnia magnalia quae fecit Elisaeus. Cumque ille narraret regi quomodo mortuum suscitasset [Al. suscitaret], apparuit mulier, cujus vivificaverat filium, clamans ad regem pro domo sua et pro agris suis [h. agro suo]. Dixitque Giezi: Domine mi rex, haec est mulier, et hic filius ejus, quem suscitavit Elisaeus. Et interrogavit rex mulierem: quae narravit ei. Deditque ei rex eunuchum unum, dicens: Restitue ei omnia quae sua sunt; et universos reditus agrorum [h. agri], a die qua reliquit terram usque ad praesens. [T. CXXXVIII.] Venit quoque Elisaeus Damascum, et Benadad rex Syriae aegrotabat: nuntiaveruntque ei, dicentes: Venit vir Dei huc. Et ait rex ad Azael: Tolle tecum [Col. 0736B] [h. in manu tua] munera, et vade in occursum viri Dei, et consule Dominum per eum, dicens: Si evadere [h. Si vivere] potero de infirmitate mea hac? Ivit igitur Azael in occursum ejus, habens secum [h. in manu sua] munera, et omnia bona Damasci, onera quadraginta camelorum. Cumque stetisset coram eo, ait: Filius tuus Benadad rex Syriae misit me ad te dicens: Si sanari [h. Si vivere] potero de infirmitate mea hac? Dixitque ei [Ms. tac. ei] Elisaeus: Vade, et dic ei: Sanaberis [h. vives]: porro ostendit mihi Dominus quia morte morietur. Stetitque cum eo, et conturbatus est ad suffusionem vultus: flevitque vir Dei. Cui Azael ait: Quare dominus meus flet? At ille respondit [Vulg. dixit]: Quia scio quae facturus sis filiis Israel mala. Civitates [Col. 0736C] [h. munitiones] eorum munitas igne succendes, et juvenes [Ms. jumenta] eorum interficies gladio, et parvulos eorum elides, et praegnantes divides. Dixitque Azael: Quid enim sum servus tuus canis, ut faciam rem istam magnam? [T. CXXXIX.] Et ait Elisaeus: Ostendit mihi Dominus te regem Syriae fore. Qui cum recessisset ab Elisaeo, venit ad dominum suum. Qui ait ei: Quid tibi dixit Elisaeus? At ille respondit: Dixit mihi: Recipies [h. vives] sanitatem. [d 5Kb] [T. CXL.] Cumque venisset dies altera, tulit stragulum, et infudit aqua, et expandit super faciem ejus: quo mortuo, regnavit Azael pro eo. [T. CXLI.] Anno quinto Joram filii Ahab regis Israel, et Josaphat regis Juda, regnavit Joram filius Josaphat rex Juda. Triginta duorum erat annorum cum [Col. 0736D] regnare coepisset, et octo annis regnavit in Jerusalem. Ambulavitque in viis regum [Ms. regis] Israel, sicut ambulaverat domus Ahab: filia enim Ahab erat uxor ejus: et fecit quod malum est coram Domino [Col. 0737A] [h. in oculis Domini]. Noluit autem Dominus disperdere Judam, propter David servum suum, sicut promiserat ei, ut daret illi lucernam, et filiis ejus cunctis diebus. In diebus ejus recessit [h. praevaricatus est] Edom, ne esset sub Juda, et constituit sibi regem. Venitque Joram Seira, et omnes currus cum eo: et surrexit nocte, percussitque Idumaeos, qui eum circumdederant, et principes curruum, populus autem fugit in tabernacula sua. Recessit [h. Praevaricatus] ergo Edom ne esset sub Juda, usque ad diem hanc. Tunc recessit [h. praevaricatus] et Lobna in tempore illo. [T. CXLII.] Reliqua autem sermonum Joram, et universa quae fecit, nonne haec scripta sunt in libro Verborum dierum regum Juda? Et dormivit Joram cum patribus suis, [Col. 0737B] sepultusque est cum eis in civitate David, et regnavit Ahazias filius ejus pro eo. Anno duodecimo Joram filii Ahab regis Israel, regnavit Ahazias filius Joram regis Judae. Viginti duorum annorum erat Ahazias cum regnare coepisset, et uno anno regnavit in Jerusalem: nomen matris ejus Athalia, filia Amri regis Israel. Et ambulavit in viis domus Ahab: et fecit quod malum est coram Domino [h. in oculis Domini], sicut domus Ahab: gener enim domus Ahab fuit. [T. CXLIII.] Abiit quoque cum Joram filio Ahab, ad praeliandum contra Azael regem Syriae in Ramoth [Ms. Ramath] Galaad, et vulneraverunt Syri Joram: qui reversus est, ut curaretur, in Jezrael, quia vulneraverant eum Syri in Rama [Vulg. Ramoth] praeliantem contra Azael regem Syriae. [Col. 0737C] Porro Ahazias filius Joram, rex Juda, descendit invisere Joram filium Ahab in Jezrael, quia aegrotabat [a 3Kb] ibi.

[T. CXLIV, Cap. IX.] Elisaeus autem prophetes vocavit unum de filiis prophetarum, et ait illi: Accinge lumbos tuos, et tolle lenticulam olei hanc in manu tua, et vade in Ramoth Galaad. Cumque veneris illuc, videbis Jeu filium Josaphat filii Namsi [h. filium Josaphat filium Namsi]: et ingressus suscitabis eum de medio fratrum suorum, et introduces interius cubiculum. Tenensque lenticulam olei, fundes super caput ejus, et dices: Haec dicit Dominus, Unxi te regem super Israel. Aperiesque ostium, et fugies, et non ibi subsistes. Abiit ergo adolescens puer prophetae [h. puer puer prophetae] in Ramoth Galaad, [Col. 0737D] et ingressus est illuc [b 3Kb] : ecce autem principes exercitus sedebant, et ait: Verbum mihi ad te, o princeps. Dixitque Jeu: Ad quem ex omnibus nobis? At ille dixit, ad te, o princeps. Et surrexit et ingressus est cubiculum [h. domum]: at ille fudit oleum super caput ejus, et ait: Haec dicit Dominus Deus Israel: Unxi te regem super populum Domini Israel, et percuties domum Ahab [Col. 0738A] domini tui, ut [Vulg. et] ulciscar sanguinem servorum meorum prophetarum, et sanguinem omnium servorum Domini, de manu Jezabel. Perdamque omnem domum Ahab: et interficiam de Ahab mingentem ad parietem, et clausum et novissimum [h. derelictum] in Israel. Et dabo domum Ahab, sicut domum Jeroboam filii Nabat, et sicut domum Baasa filii Ahia. Jezabel quoque comedent canes in agro Jezrael, nec erit qui sepeliat eam [h. non habet]. Aperuitque ostium, et fugit. Jeu autem egressus est ad servos domini sui: qui dixerunt ei: Rectene sunt omnia [h. Num pax est]? quid venit insanus iste ad te? Qui ait eis: Nostis hominem [h. virum], et quid locutus sit? At illi responderunt: Falsum est, sed magis narra nobis. Qui ait eis: Haec et haec locutus [Col. 0738B] est mihi, dicens [Ms. et ait]: Haec dicit Dominus: Unxi te regem super Israel. Festinaverunt itaque et unusquisque tollens pallium suum posuerunt sub [h. subter] pedibus ejus, in similitudinem tribunalis, et cecinerunt tuba, atque dixerunt: regnavit Jeu. [T. CXLV.] Conjuravit [h. et rebellavit] ergo Jeu filius Josaphat filii Namsi contra Joram: porro Joram obsederat Ramoth Galaad: ipse et omnis Israel, contra Azael regem Syriae: et reversus fuerat, ut curaretur in Jezrael propter vulnera, quia percusserant eum Syri, praeliantem contra Azael regem Siriae. Dixitque Jeu: Si placet vobis, nemo egrediatur profugus de civitate, ne vadat, et nuntiet in Jezrael. Et ascendit, et profectus est in Jezrael. Joram enim aegrotabat ibi, et Ahazia [Ms. Ahazias] rex Juda descenderat [Col. 0738C] ad visitandum Joram. Igitur speculator qui stabat super turrem Jezrael, vidit globum Jeu venientis, et ait: Video ego globum. Dixitque Joram: Tolle currum, et mitte in occursum eorum, et dicat vadens: Rectene sunt omnia (h. Num pax)? Abiit igitur, qui ascenderat currum (h. equum), in occursum ejus, et ait: Haec dicit rex: Pacata sunt omnia (h. Num pax est)? Dixitque (Ms. add. ei) Jeu: Quid tibi et paci? transi, et sequere me. Nuntiavit quoque speculator, dicens: Venit nuntius ad eos, et non revertitur. Misit etiam currum equorum secundum: venitque ad eos, et ait: Haec dicit rex: Num pax est? Et ait Jeu: Quid tibi, et paci? transi, et (Ms. tac. et) sequere me. Nuntiavit autem speculator, dicens: Venit usque ad eos et non revertitur: est autem incessus [Col. 0738D] quasi incessus Jeu filii Namsi, praeceps enim graditur. Et ait Joram: Junge currum (h. non habet). Junxitque (Ms. junxeruntque) currum ejus, et egressus est Joram rex Israel, et Ahazia rex Juda, singuli in curribus suis, egressique sunt in occursum Jeu, et invenerunt eum in agro Naboth Jezraelitis. Cumque vidisset Joram Jeu dixit: Pax est, Jeu? At ille respondit: Quae pax? adhuc fornicationes Jezabel [Col. 0739A] matris tuae, et veneficia ejus multa vigent. Convertit autem Joram manum suam (h. manus suas), et fugiens ait ad Ahaziam: Insidiae, Ahazia [a 1Kb] . (T. CXLVI.) Porro Jeu tetendit arcum manu, et percussit Joram inter scapulas (h. brachia): et egressa est sagitta per cor ejus, statimque corruit in curru suo. [b 1Kb] Dixitque Jeu ad Badacer ducem: Tolle, projice eum in agro Naboth Jezraelitae: memini enim quando ego et tu sedentes in curru [h. in curribus junctis] sequebamur Ahab patrem hujus, quod Dominus onus hoc levaverit super eum, dicens: Si non pro sanguine Naboth, et pro sanguine filiorum ejus, quem vidi heri, ait Dominus, reddam tibi in agro isto, dicit Dominus. Nunc igitur tolle, et projice eum in agrum, juxta verbum Domini. [T. CXLVII.] [Col. 0739B] Ahazias autem rex Juda, videns hoc [h. non habet], fugit per viam domus horti, persecutusque est eum Jeu, et ait: Etiam hunc percutite [Ms. percute] in curru suo: et [c 39Kb] percusserunt cum in ascensu Gaber [h. Gur], qui est juxta Jeblaam: qui fugit in Mageddo, et mortuus est ibi. Et imposuerunt eum servi ejus super currum suum [h. non habet], et tulerunt in Jerusalem: sepelieruntque [Vulg. add. eum] in sepulcro cum patribus suis in civitate David. Anno undecimo Joram filii Ahab, [d 2Kb] regnavit Ahazias super Judam, venitque Jeu in Jezrael. Porro Jezabel, introitu [Col. 0740A] ejus audito, depinxit oculos suos [e 13Kb] stibio, et ornavit caput suum, et respexit per fenestram ingredientem Jeu per portam, et ait: Numquid pax potest esse Zamri, qui interfecit dominum suum [h. num pax est Zamri, qui interfecit dominum suum]? [T. CXLVIII.] Levavitque Jeu faciem suam ad fenestram, ei ait: [f 8Kb] Quae est ista [h. Quis est meus]? et inclinaverunt se ad eum duo vel tres eunuchi. At ille dixit eis: Praecipitate eam deorsum. Et praecipitaverunt eam, aspersusque est sanguine paries, et equorum ungulae [g 1Kb] conculcaverunt eam. Cumque introgressus [Ms. ingressus] esset, et (Vulg. ut) comederet, et [h 1Kb] biberet, ait: Ite, et videte maledictam illam, et sepelite eam: quia filia regis est. Cumque issent, ut sepelirent eam, non invenerunt nisi calvariam, et pedes, [Col. 0740B] et summas manus. Reversique nuntiaverunt ei (Ms. tac. ei]. Et ait Jeu: Sermo Domini est, quem locutus est per servum suum Eliam Thesbiten, dicens: In agro Jezrael comedent canes carnes Jezabel, et erunt carnes Jezabel sicut stercus super faciem terrae (h. agri) in agro Jezrael, ita ut praetereuntes dicant: Haeccine est illa Jezabel (h. [i 1Kb] non dicant: Haec est illa Jezabel)?

(Cap. XX.) Erant autem Ahab septuaginta filii in Samaria: scripsit ergo Jeu litteras (h. libros), et misit in Samariam, ad optimates civitatis (h. Jezrael), et ad (Ms. tac. et ad) majores natu, et ad nutricios [Col. 0741A] Ahab, dicens: Statim ut acceperitis litteras has (h. librum), qui habetis filios domini vestri, et currus, et equos, et civitates firmas, et arma, eligite meliorem, et eum qui vobis placuerit de filiis Domini vestri (Vulg. add. et eum) ponite super solium patris sui, et pugnate pro domo domini vestri. Timuerunt illi vehementer, et dixerunt: Ecce duo reges non potuerunt stare coram eo, et quomodo nos valebimus resistere? Miserunt ergo praepositus domus, et praefectus civitatis, (Vulg. praepositi et praefecti) et majores natu, et nutricii, ad Jeu, dicentes: Servi tui sumus, quaecumque jusseris faciemus, nec constituemus [a 1Kb] nobis regem (h. nobis virum): quaecumque tibi placent, fac. (T. CXLIX): Rescripsit autem eis litteras (h. librum) secundo, dicens: Si mei [Col. 0741B] estis, et obeditis mihi, tollite capita filiorum domini vestri, et venite ad me hac eadem hora cras in Jezrael. Porro filii regis, septuaginta viri, apud optimates civitatis nutriebantur. Cumque venissent litterae (h. liber) ad eos, tulerunt filios regis, et occiderunt septuaginta viros, et posuerunt capita eorum in cophinis, et miserunt ad eum in Jezrael. Venit autem nuntius, et indicavit ei, dicens: Attulerunt capita filiorum regis. Qui respondit: Ponite ea ad (Ms. tac. ad) duos acervos juxta introitum portae usque mane. Cumque diluxisset, egressus est, et stans dixit omnem populum: Justi estis: si ego conjuravi (h. rebellavi) contra dominum meum, et interfeci eum, quis percussit omnes hos? Videte ergo nunc quoniam non cecidit de sermonibus Domini in [Col. 0741C] terram, quos locutus est Dominus super domum Ahab, et Dominus fecit quod locutus est in manu servi sui Eliae. Percussit igitur Jeu omnes qui reliqui erant de domo Ahab in Jezrael, et universos optimates ejus, et notos, et sacerdotes, donec non remanerent ex eo reliquiae. Et surrexit, et venit in Samariam. (T. CL.) Cumque venisset ad cameram (h. caulas] pastorum in via, invenit fratres Ahaziae regis Juda, dixitque ad eos: Quinam estis vos? At illi responderunt: Fratres Ahaziae sumus, et descendimus ad salutandos filios regis, et filios (Ms. tac. filios) reginae: Qui ait: Comprehendite eos vivos. Quos cum comprehendissent vivos, jugulaverunt eos in cisterna juxta cameram (h. caulas), quadraginta duos viros, et non dereliquit (Ms. reliquerunt) [Col. 0741D] ex eis quemquam. Cumque abiisset inde, invenit Jonadab filium Rechab in occursum sibi, et benedixit ei. Et ait ad eum: Numquid est cor tuum rectum, sicut cor meum cum corde tuo? Et ait Jonadab: Est. Si est, inquit, da manum tuam. Qui dedit [b 1Kb] ei manum suam. At ille levavit eum ad se in currum: dixitque ad eum: Veni mecum, et vide zelum meum pro Domino. Et impositum currui suo, duxit [Col. 0742A] in Samariam. Et percussit omnes qui reliqui fuerant de Ahab in Samaria usque ad unum (h. ad internecionem), juxta verbum Domini, quod locutus est per Eliam. Congregavit ergo Jeu omnem populum, et dixit ad eos (Ms. eum): Ahab coluit Baal parum, ego autem colam eum amplius. (T. CLI.) Nunc igitur omnes prophetas Baal, et universos servos ejus, et cunctos sacerdotes ipsius vocate ad me: nullus sit qui non veniat, sacrificium enim grande est mihi Baal: quicumque defuerit non vivet. Porro Jeu faciebat hoc insidiose, ut perderet (Ms. et Vulg. disperderet) cultores Baal. Dixit autem: Sanctificate diem (h. coetum) solemnem Baal. Vocavitque, et misit in universos terminos Israel, et venerunt cuncti servi Baal; non fuit residuus ne unus quidem qui [Col. 0742B] non veniret. Et ingressi sunt templum (h. domum) Baal: et repleta est domus Baal, a summo usque ad summum. Dixitque his (h. ei) [c 1Kb] qui erant super vestes: Proferte vestimenta universis servis Baal. Et protulerunt [h. protulit] eis [Ms. ei] vestes. Ingressusque est Jeu, et Jonadab filius Rechab, templum [h. domum] Baal, et ait cultoribus Baal: Perquirite, et videte, ne quis forte vobiscum sit de servis Domini, sed ut sint soli servi Baal. Ingressi sunt igitur, ut facerent victimas et holocausta: Jeu autem praeparaverat sibi foris octoginta viros, et dixerat eis: Quicumque fugerit de hominibus his, quos ego adduxero in manus vestras, anima ejus erit pro anima illius. [T. CLII.] Factum est ergo, cum completum esset holocaustum, praecepit Jeu militibus et ducibus [Col. 0742C] suis: Ingredimini, et percutite eos, [d 1Kb] ut nullus evadat. Percusseruntque eos in ore gladii, et projecerunt milites et duces, et ierunt in civitatem templi [h. domus] Baal, et protulerunt statuam [h. titulos] de fano Baal, et combusserunt, et comminuerunt eam. Destruxerunt quoque aedem Baal, et fecerunt in ea [Ms. et Vulg. pro ea] latrinas usque in diem hanc. Delevit itaque Jeu Baal de Israel. Verumtamen a peccatis Jeroboam filii Nabat, qui peccare fecit [Ms. fecerat] Israel, non recessit, nec dereliquit vitulos aureos, qui erant in Beth-El, et in Dan. Dixit autem Dominus ad Jeu: Quia studiose fecisti quod rectum erat, et placebat in oculis meis, et omnia quae erant in corde meo fecisti contra domum Ahab: filii tui usque ad quartam generationem sedebunt [Col. 0742D] super thronum Israel. Porro Jeu non custodivit, ut ambularet in lege Domini Dei Israel in toto corde suo: non enim recessit a peccatis Jeroboam, qui peccare fecerat Israel. In diebus illis coepit Dominus taedere super Israel: percussitque eos Azael in universis finibus Israel, a Jordane contra orientalem plagam, omnem terram Galaad, et Gad, et Ruben, et Manasse, ab Aroer, quae est super torrentem [Col. 0743A] Arnon, et Galaad, et Basan. [T. CLIII.] Reliqua autem verborum Jeu, et universa quae fecit, et fortitudo ejus, nonne haec scripta sunt in libro Verborum dierum regum Israel? Et dormivit Jeu cum patribus suis, sepelieruntque eum in Samaria: et regnavit Joahaz [Ms. Joachaz] filius ejus pro eo. Dies autem, quos regnavit Jeu super Israel, viginti et octo anni sunt, in Samaria.

[Cap. XI.] Athalia vero mater Ahaziae, videns mortuum filium suum, surrexit et interfecit omne semen regium. Tollens autem Josaba filia regis Joram, soror Ahaziae, Joas filium Ahaziae, furata est eum de medio filiorum regis, qui interficiebantur, et nutricem ejus, de triclinio: et abscondit eum a facie Athaliae, ut non interficeretur. Eratque cum [Col. 0743B] ea in domo Domini clam sex annis: porro Athalia regnavit super terram. [T. CLIV.] Anno autem septimo misit Joiada, et assumens centuriones [a 38Kb] et duces et milites, introduxit ad se in [b 1Kb] domum Domini, pepigitque cum eis foedus: et adjurans eos in domo Domini, ostendit eis filium regis: et praecepit illis, dicens: Iste est [Ms. tacet est] sermo, quem facere debetis: Tertia pars vestrum introeat sabbato, et observet excubitum domus regis. Tertia autem pars sit ad portam Sur [Ms. Sir]: et tertia pars sit ad portam, quae est post habitaculum scutariorum [h. cursorum], et custodietis excubitum domus [h. excubitum Domini . . . . ] Messa. Duae vero partes e vobis, omnes egredientes sabbato, custodiant excubias domus Domini circum regem. Et vallabitis eum, habentes [Col. 0743C] arma in manibus vestris: si quis autem ingressus fuerit septum templi, interficiatur: eritisque cum rege introeunte et egrediente. Et fecerunt centuriones juxta omnia quae praeceperat eis [h. non habet] Joiada sacerdos; et assumentes singuli viros suos qui ingrediebantur sabbato, eum his qui egrediebantur e sabbato, venerunt ad Joiadam sacerdotem. Qui dedit eis hastas et arma regis David, quae erant in domo Domini. Et steterunt singuli habentes arma in manu sua, a parte templi dextera, usque ad partem sinistram altaris et aedis, circum regem. Produxitque filium regis, et posuit super [c 1Kb] caput ejus diadema, et testimonium: feceruntque eum regem, et unxerunt: et plaudentes manu, dixerunt: Vivat rex: Audivit autem Athalia vocem currentis [Col. 0743D] populi: et egressa ad turbas [h. ad populum] in domum Domini, vidit regem stantem super tribunal juxta morem, et cantores et tubas [h. tibias] [Col. 0744A] [d 1Kb] propter eum, omnemque populum terrae laetantem, et canentem tubis [h. tibiis]: et scidit vestimenta sua, clamavitque: Conjuratio, conjuratio [h. Rebellio, rebellio]! Praecepit autem Joiada [e 1Kb] sacerdos centurionibus, qui erant super exercitum, et ait eis: Educite eam extra consepta templi, et quicumque secutus eam fuerit, feriatur gladio. Dixerat enim sacerdos: Non occidatur in templo [h. domo] Domini. Imposeruntque ei manus, et impegerunt eam per viam introitus equorum, juxta palatium [h. domum], et interfecta est ibi. Pepigit igitur Joiada foedus inter Dominum, et inter regem, et inter populum, ut esset populus Domini, et inter regem et populum. Ingressusque est omnis populus terrae templum [h. domum] Baal, et destruxerunt [Col. 0744B] aras ejus, et imagines contriverunt valide: Matthan quoque sacerdotem Baal occiderunt coram altari [h. altaribus]. Et posuit sacerdos custodias in domo Domini. Tulitque centuriones, et Chereti et Phelethi legiones, et omnem populum terrae [h. Tulitque centuriones, et cursores, et duces, et omnem populum terrae], deduxeruntque regem de domo Domini: et venerunt per viam portae scutariorum [h. cursorum] in palatium [h. domum regis], et sedit super thronum regum. Laetatusque est omnis populus terrae, et civitas conquievit: [T. CLV.] Athalia autem occisa est gladio in domo regis. Septemque annorum erat Joas, cum regnare coepisset.

[Cap. XII.] Anno septimo Jeu, regnavit Joas: quadraginta annis regnavit in Jerusalem. Nomen [Col. 0744C] matris ejus Sebia [Ms. Sebai] de Ber-Sabee. [T. CLVI.] Fecitque Joas rectum coram Domino [h. in oculis Domini] cunctis diebus, quibus docuit eum Joiada sacerdos. Verumtamen excelsa non abstulit: adhuc enim [Ms. tac. enim] populus immolabat, et adolebat in excelsis incensum. Dixitque Joas ad sacerdotes: Omnem pecuniam [f 1Kb] sanctuarii, quae illata fuerit in templum [h. domum] Domini a praetereuntibus, quae offertur pro pretio animae, et quam sponte et arbitrio cordis sui inferunt in templum [h. domum] Domini: accipiant illam sacerdotes juxta ordinem suum, et instaurent sarta tecta domus, si quid necessarium viderint [g 16Kb] instauratione. [T. CLVII.] Igitur usque ad vicesimum tertium annum regis Joas, non instauraverunt sacerdotes sarta [Col. 0744D] tecta templi. Vocavitque rex Joas Joiadam pontificem et sacerdotes, dicens eis: Quare sarta tecta non instauratis [Ms. instaurastis] templi [h. domus]? [Col. 0745A] nolite ergo amplius accipere pecuniam juxta ordinem vestrum, sed ad instaurationem templi [h. domus] reddite eam. [T. CLVIII.] Prohibitique sunt sacerdotes ultra accipere pecuniam a populo [a 2Kb] , et instaurare sartacteta domus [h. nisi ad instauranda sartacteta domus]. Et tulit Joiada pontifex gazophylacium unum, aperuitque foramen desuper, et posuit illud juxta altare ad dextram ingredientium domum Domini, mittebantque in eo sacerdotes, qui custodiebant ostia, omnem pecuniam, quae deferebatur ad templum [h. domui] Domini. Cumque viderent nimiam pecuniam esse in gazophylacio, ascendebat scriba regis, et pontifex, effundebantque et numerabant pecuniam, quae inveniebatur in domo Domini: et dabant eam juxta numerum atque mensuram, [Col. 0745B] in manu eorum qui praeerant caementariis domus Domini: qui impendebant eam in fabris lignorum, et in caementariis iis, qui operabantur in domo Domini, et sartatecta faciebant: et in iis, qui caedebant saxa, et ut emerent ligna, et lapides, qui excidebantur, ita ut impleretur instauratio domus Domini, in universis quae indigebant expensa ad muniendam domum. Verumtamen non fiebant ex eadem pecunia hydriae templi [h. domus] Domini, et fuscinulae, et thuribula, et tubae [h. tibiae] et [Ms. tac. et] omne vas aureum et argenteum, de pecunia quae inferebatur in templum Domini. Iis enim qui faciebant opus, dabatur ut instaurarent templum [h. domus] Domini. [T. CLIX.] Et non fiebat ratio iis hominibus, qui accipiebant pecuniam ut [Col. 0745C] distribuerent eam artificibus, sed [h. quia] in fide tractabant eam. [T. CLX.] Pecuniam vero pro delicto, et pecuniam pro peccatis, non inserebant in templum [h. domum] Domini, quia sacerdotum erat. Tunc ascendit Azael rex Syriae, et pugnabat contra Geth, cepitque eam: et direxit faciem suam ut ascenderet in Jerusalem. Quamobrem tulit Joas rex Juda omnia sanctificata, quae consecraverant [Ms. conservaverat] Josaphat, et Joram, et Ahazias, patres [Ms. pater] ejus, reges Juda, et quae ipse obtulerat: et universum argentum (h. aurum), quod inveniri potuit in thesauris templi (h. domus) Domini, et in palatio regis (h. domo regis): misitque Azaeli regi Syriae, et recessit ab Jerusalem. Reliqua autem sermonum Joas, et universa quae fecit, nonne haec [Col. 0745D] scripta sunt in libro Verborum dierum regum Juda? (T. CLXI.) Surrexerunt autem servi ejus, et conjuraverunt (h. et rebellaverunt) inter se, percusseruntque Joas in domo Mello in descensu Sela. Jozachar [Col. 0746A] namque filius Semath, et Jozabad filius Somer, servi ejus, percusserunt eum, et mortuus est: et sepelierunt eum cum patribus suis in civitate David, regnavitque Amasias filius ejus pro eo.

(T. CLXII, Cap. XIII.) Anno vigesimo tertio Joas filii Achaziae regis Juda, regnavit Joahaz filius Jeu super Israel in Samaria decem et septem annis. Et fecit malum coram Domino (h. in oculis Domini), secutusque est peccata Jeroboam filii Nabat, qui peccare fecit Israel: non declinavit ab eis. Iratusque est furor Domini contra Israel, et tradidit eos in manu Azael regis Syriae, et in manu Benadad filii Azael, cunctis diebus. Deprecatus est autem Joahaz faciem Domini: et audivit eum Dominus: vidit enim angustiam Israel, quia attriverat eos rex Syriae: et dedit Dominus [Col. 0746B] Israeli salvatorem, et liberatus est de manu Syriae: habitaveruntque filii Israel in tabernaculis suis sicut heri et nudiustertius. Verumtamen non recesserunt a peccatis domus Jeroboam, qui peccare fecit Israel; in [Vulg. sed in] ipsis ambulaverunt [h. ambulavit]: siquidem et lucus permansit in Samaria. Et non sunt derelicti Joahaz de populo nisi quinquaginta equites, et [b 1Kb] decem currus, et decem millia peditum: interfecerat [h. perdiderat] enim eos rex Syriae, et redegerat quasi pulverem in tritura areae [h. non habet]. Reliqua autem sermonum Joahaz, et universa quae fecit, sed [Vulg. tac. sed] et fortitudo ejus, nonne haec scripta sunt in libro Sermonum dierum regum Israel? [T. CLXIII.] Dormivitque Joahaz cum patribus suis, et sepelierunt [Col. 0746C] eum in Samaria: regnavitque Joas filius ejus pro eo. Anno trigesimo septimo Joas regis Juda, regnavit Joas filius Joahaz super Israel in Samaria sedecim annis, et fecit quod malum erat [Ms. et Vulg. est] in conspectu Domini [h. in oculis Domini]: non declinavit ab omnibus peccatis Jeroboam filii Nabat, qui peccare fecit Israel; in ipsis ambulavit. [T. CLXIV.] Reliqua autem sermonum Joas, et universa quae fecit, sed et fortitudo ejus, quomodo pugnaverit contra Amasiam regem Juda, nonne haec scripta sunt in libro sermonum dierum regum Israel? Et dormivit Joas cum patribus suis: Jeroboam autem sedit super solium ejus. Porro Joas sepultus est in Samaria cum regibus Israel. [T. CLXV.] Elisaeus autem aegrotabat infirmitate, qua et mortuus [Col. 0746D] est: descenditque ad eum Joas rex Israel, et flebat coram eo, dicebatque: Pater mi, pater mi, currus Israel, et auriga ejus. Et ait illi Elisaeus: Affer arcum, et sagittas. Cumque attulisset ad eum arcum, [Col. 0747A] et sagittas, dixit ad regem Israel: Pone manum tuam super arcum. Et cum posuisset ille manum suam, superposuit Elisaeus manus suas manibus regis, et ait: Aperi fenestram orientalem. Cumque aperuisset, dixit Elisaeus: Jace sagittam. Et jecit. Et ait Elisaeus: Sagitta salutis Domini, et sagitta salutis contra Syriam: percutiesque Syriam in Aphec, donec consumas eam [h. usque ad consummationem]. Et ait: Tolle sagittas. Qui cum tulisset, rursum dixit ei: Percute jaculo [h. non habet] terram. Et cum percussisset tribus vicibus, et stetisset, iratus est contra eum vir Dei, et ait: Si percussisses quinquies aut sexies, sive septies, percussisses Syriam usque ad consummationem: nunc autem tribus vicibus percuties eam. [T. CLXVI.] Mortuus est ergo [Col. 0747B] Elisaeus, et sepelierunt eum. Latrunculi quoque de Moab venerunt in terram in ipso anno. Quidam autem sepelientes hominem [h. virum], viderunt latrunculos, et projecerunt cadaver [h. virum] in sepulcrum Elisaei.

Quod ambulavit [h. Et ambulavit], et tetigit ossa Elisaei. et revixit homo [h. vir], et stetit super pedes suos. Igitur Azael rex Syriae afflixit [h. attrivit] Israel cunctis diebus Joahaz: et misertus est Dominus eorum, et reversus est ad eos propter pactum suum, quod habebat cum Abraham, Isaac, et Jacob, et noluit disperdere eos, neque projicere penitus, usque in praesens tempus. Mortuus est autem Azael rex Syriae, et regnavit Benadad filius ejus pro eo. Porro Joas filius Joahaz tulit urbes de manu Benadad [Col. 0747C] filii Azael, quas tulerat de manu Joahaz patris sui jure praelii, tribus vicibus percussit eum Joas, et reddidit civitates Israel.

[T. CLXVII, Cap. XIV.] Anno secundo Joas filii Joahaz regis Israel, regnavit Amasias filius Joas regis Juda. [T. CLXVIII.] Viginti quinque annorum erat cum regnare coepisset: Viginti autem et novem annis regnavit in Jerusalem, nomen matris ejus Joadan de Jerusalem. Et fecit rectum coram Domino [h. in oculis Domini], verumtamen non ut David pater ejus. Juxta omnia, quae fecit Joas pater suus, fecit: nisi hoc tantum quod excelsa non abstulit [h. verumtamen excelsa non sunt ablata]: adhuc enim populus immolabat, et adolebat [Vulg. add. incensum] in excelsis. [T. CLXIX.] Cumque obtinuisset [Col. 0747D] regnum, percussit servos suos, qui interfecerant regem patrem suum: filios autem eorum, qui occiderant, non occidit, juxta quod scriptum est in libro legis Mosi, sicut praecepit Dominus, dicens: Non morientur patres pro filiis, neque filii morientur pro patribus: sed unusquisque in peccato suo morietur. Ipse percussit Edom in valle Salinarum decem millia, et apprehendit Petram in praelio, vocavitque nomen ejus Jecthel [Ms. Jecethel], usque [Col. 0748A] in praesentem diem. Tunc misit Amasias nuntios ad Joas filium Joahaz, filii Jeu regis Israel, dicens: Veni, et videamus nos. Remisitque Joas rex Israel ad Amasiam regem Juda, dicens: Carduus Libani misit ad cedrum quae est in Libano, dicens: Da filiam tuam filio meo uxorem. Transieruntque bestiae saltus quae sunt in Libano, et conculcaverunt carduum [h. Transivitque bestia agri, quae est in Libano, et conculcavit carduum]. Percutiens invaluisti super Edom, et sublevavit te cor tuum: contentus esto gloria, et sede in domo tua: quare provocas malum, ut cadas tu et Juda tecum? Et non acquievit Amasias: [T. CLXX.] Ascenditque Joas rex Israel, et viderunt se, ipse et Amasias rex Juda, in Beth-Sames oppido Judae. Percussusque est Juda [Col. 0748B] coram Israel, et fugerunt unusquisque in tabernacula sua. Amasiam vero regem Juda, filium Joas filii Ahaziae, cepit Joas rex Israel in Beth-Sames, et adduxit eum in Jerusalem, et interrupit murum Jerusalem, a porta Ephraim usque ad portam anguli, quadringentis cubitis. Tulitque omne aurum, et argentum, et universa vasa, quae inventa sunt in domo Domini, et in thesauris regis [h. et in thesauris domus regis], et obsides, et reversus est in Samariam. Reliqua autem verborum Joas quae fecit, et fortitudo ejus qua pugnavit contra Amasiam regem Juda, nonne haec scripta sunt in libro Sermonum dierum regum Israel? [T. CLXXI.] Dormivitque Joas cum patribus suis, et sepultus est in Samaria cum regibus Israel, et regnavit Jeroboam filius ejus pro eo. [Col. 0748C] Vixit autem Amasias filius Joas, rex Juda, postquam mortuus est Joas filius Joahaz regis Israel, [a 1Kb] quindecim annis. Reliqua autem sermonum Amasiae, nonne haec scripta sunt in libro Sermonum dierum regum Juda? Factaque est contra eum conjuratio [h. rebellio] in Jerusalem: at ille fugit in Lachis. [T. CLXXII.] Miseruntque post eum in Lachis, et interfecerunt eum ibi. Et asportaverunt in equis, sepultusque est in Jerusalem cum patribus suis in civitate David. Tulit autem universus populus Judae Azariam annos natum sedecim, et constituerunt cum regem pro patre ejus Amasia. Ipse aedificavit Elath [Ms. Achilam], et restituit eam Judae, postquam dormivit rex cum patribus suis. [T. CLXXIII.] Anno quinto decimo Amasiae filii Joas regis Juda, [Col. 0748D] regnavit Jeroboam filius Joas regis Israel in Samaria, quadraginta et uno anno, et fecit quod malum est coram Domino [h. in oculis Domini]. Non recessit ab omnibus peccatis Jeroboam filii Nabat, qui peccare fecit Israel. [T. CLXXIV.] Ipse restituit terminos Israel, ab introitu Emath, usque ad mare solitudinis, juxta sermonem Domini Dei Israel, quem locutus est per servum suum Jonam filium Amathi [b 2Kb] prophetam [h. in manu servi sui Jonae filii Amithai [Col. 0749A] prophetae], qui erat de Geth [h. de Geth Hepher], quae [Ms. qui] est in Opher. Vidit enim Dominus afflictionem Israel amaram nimis, et quod consumpti essent usque ad clausos carcere, et extremos, et non esset qui auxiliaretur Israeli [h. ad clausum et derelictum]. Nec locutus est Dominus, ut deleret nomen Israel sub coelo: sed salvavit eos in manu Jeroboam filii Joas. Reliqua autem sermonum Jeroboam, et universa quae fecit, et fortitudo ejus, qua praeliatus est, et quomodo restituit Damascum et Emath Judae in Israel, nonne haec scripta sunt in libro Sermonum dierum regum Israel? [T. CLXXV.] Dormivitque Jeroboam cum patribus suis regibus Israel, et regnavit Zacharias filius ejus pro eo.

[T. CLXXVI, Cap. XV.] Anno vicesimo septimo [Col. 0749B] Jeroboam regis Israel, regnavit Azarias filius Amasiae regis Juda. Sedecim annorum erat cum regnare coepisset, et quinquaginta duobus annis regnavit in Jerusalem: nomen matris ejus Jechelia [Ms. Jecelia] de Jerusalem. Fecitque quod erat placitum coram Domino [h. in oculis Domini], juxta omnia quae fecit Amasias pater ejus. Verumtamen excelsa non est demolitus [h. non sunt demolita]: adhuc populus sacrificabat, et adolebat incensum in excelsis. Percussit [h. Flagellavit] autem Dominus regem, et fuit leprosus usque in diem mortis suae, et habitabat in domo libera seorsum: Joatham vero filius regis gubernabat palatium [h. domum], et judicabat populum terrae. Reliqua autem sermonum Azariae, et universa quae fecit, nonne haec scripta sunt in libro [Col. 0749C] Verborum dierum regum Juda? [T. CLXXVII.] Et dormivit Azarias cum patribus suis: sepelieruntque eum cum majoribus suis in civitate David, et regnavit Joatham filius ejus pro eo. Anno trigesimo octavo Azariae regis Juda, regnavit Zacharias filius Jeroboam super Israel in Samaria sex mensibus, et fecit quod malum est coram Domino [h. in oculis Domini], sicut fecerant patres ejus: non recessit a peccatis Jeroboam filii Nabat, qui peccare fecit Israel. Conjuravit [h. Rebellavit] autem contra eum Sellum filius Jabes. [T. CLXXVIII.] Percussitque eum [a 22Kb] palam [h. in Cablaam], et interfecit, regnavitque pro eo. Reliqua autem verborum Zachariae, nonne haec [Col. 0750A] scripta sunt in libro Sermonum dierum regum Israel? Ipse est sermo Domini, quem locutus est ad Jeu, dicens: Filii [b 1Kb] tui usque ad quartam generationem sedebunt super thronum Israel. Factumque est ita. Sellum filius Jabes regnavit trigesimo nono anno Azariae regis Juda: regnavit autem uno mense in Samaria. [T. CLXXIX.] Et ascendit Manahem filius Gaddi de Thersa, venitque Samariam, et percussit Sellum filium Jabes in Samaria, et interfecit eum, regnavitque pro eo. Reliqua autem verborum Sellum, et conjuratio [h. rebellio] ejus, per quam tetendit [h. qua rebellavit] insidias, nonne haec scripta sunt in libro [c 1Kb] Sermonum dierum regum Israel? Tunc percussit Manahem Thapsam [h. Thipsa], et omnes qui erant in ea, et terminos ejus de Thersa. Noluerant [Col. 0750B] enim aperire [d 1Kb] ei: et interfecit omnes praegnantes ejus, et scidit eas [h. et interfecit omnes, et praegnantes ejus scidit]. Anno tricesimo nono Azariae regis Juda, regnavit Manahem filius Gaddi super Israel decem annis in Samaria. Fecitque quod erat malum coram Domino [h. in oculis Domini]; non recessit a peccatis Jeroboam filii Nabat, qui peccare fecit Israel cunctis diebus ejus. Veniebat [h. Venit] Phul rex Assyriorum in Thersa [Vulg. terram], et dabat Manahem Phul mille talenta argenti, ut esset ei [Ms. tac. ei] in auxilium, et firmaret regnum ejus [h. et firmaret regnum in manu ejus]. Indixitque [Vulg. add. ei] Manahem argentum super Israel cunctis potentibus et divitibus, ut daret regi Assyriorum quinquaginta siclos argenti per [Col. 0750C] singulos: reversusque est rex Assyriorum, et non est moratus in [e 1Kb] terra. Reliqua autem sermonum Manahem, et universa quae fecit, nonne haec scripta sunt in libro Sermonum dierum regum Israel? [T. CLXXXI.] Et dormivit Manahem cum patribus suis: regnavitque Phaceia [h. Phacaia] filius ejus pro eo. Anno quinquagesimo Azariae regis Juda, regnavit Phaceia filius Manahem super Israel in Samaria biennio, et fecit quod erat malum coram Domino [h. in oculis Domini]: non recessit a peccatis Jeroboam filii Nabat, qui peccare fecit Israel. [T. CLXXXII.] Conjuravit [h. Rebellavit] autem adversus eum Phacee [h. Pheca] filius Romeliae, dux ejus et [Col. 0751A] percussit eum in Samaria in turre domus regiae, juxta Argob, et juxta Ari, et cum eo quinquaginta viros [h. viri] de filiis Galaaditarum, et interfecit eum, regnavitque pro eo. Reliqua autem sermonum Phaceia, et universa quae fecit, nonne haec scripta sunt in libro Sermonum dierum regum Israel? Anno quinquagesimo secundo Azariae regis Juda, regnavit Phacee filius Romeliae super Israel in Samaria viginti annis. Et fecit quod malum erat coram Domino [h. in oculis Domini]: non recessit a peccatis Jeroboam filii Nabat, qui peccare fecit Israel. In diebus Phacee regis Israel venit Theglath-Phalasar rex Assur, et cepit Aion, et Abel-Domum-Maacha, et Janoe, et Cedes, et Asor, et Galaad, et Galilaeam, universam terram Nephthali [Ms. Nephthalim], et [Col. 0751B] transtulit eos in Assyrios. [T.CLXXXIII.] Conjuravit autem, et tetendit insidias Osee filius Ela [h. Rebellavit autem Osee filius Ela] contra Phacee filium Romeliae, et percussit eum, et interfecit: regnavitque pro eo vicesimo anno Joatham filii [a 1Kb] Oziae. Reliqua autem sermonum Phacee, et universa quae fecit, nonne haec scripta sunt [h. ecce scripta sunt] in libro Sermonum dierum regum Israel? [T. CLXXXIV.] Anno secundo Phacee, filii Romeliae regis Israel, regnavit Joatham filius Oziae regis Juda. Viginti quinque annorum [h. Filius XXV annorum] erat cum regnare coepisset, et sedecim annis regnavit in Jerusalem: nomen matris ejus Jerusa, filia Sadoc. Fecitque quod erat placitum coram Domino [h. in oculis Domini]: juxta omnia quae fecerat Ozias pater [Col. 0751C] suus, operatus est. Verumtamen excelsa non abstulit [h. non sunt ablata]: adhuc populus immolabat, et adolebat incensum in excelsis: ipse aedificavit portam domus Domini sublimissimam. Reliqua autem sermonum Joatham, et universa [h. non habet], quae fecit, nonne haec scripta sunt in libro Verborum dierum regum Juda? In diebus illis coepit Dominus mittere in Judam Rasin regem Syriae, et Phacee filium Romeliae. [T. CLXXXV.] Et dormivit Joatham cum patribus suis, sepultusque est cum eis in civitate David patris sui, et regnavit Ahaz filius ejus pro eo.

[Cap. XVI.] Anno decimo septimo Phacee filii Romeliae, regnavit Ahaz filius Joatham regis Juda. [h. Filius] Viginti annorum erat Ahaz cum regnare coepisset, et sedecim annis regnavit in Jerusalem: [Col. 0751D] non fecit quod erat placitum in conspectu Domini [h. in oculis Domini] Dei [Vulg. add. sui], sicut David pater ejus. Sed ambulavit in via regum Israel. [T. CLXXXVI.] Insuper et filium suum consecravit, transferens per ignem secundum idola [h. abominationes] Gentium, quae dissipavit Dominus coram filiis [Col. 0752A] Israel. Immolabat quoque victimas, et adolebat incensum in excelsis, et in collibus, et sub omni ligno frondoso. Tunc ascendit Rasin rex Syriae, et Phacee filius Romeliae rex Israel, in Jerusalem ad praeliandum. Cumque obsiderent Ahaz, non valuerunt superare eum. In tempore illo restituit Rasin rex Syriae, Ailam [h. Eleth] Syriae, et [b 1Kb] ejecit Judaeos de Aila, et Idumaei [c 2Kb] et Syri venerunt in Ailam, et habitaverunt ibi usque in diem hanc. Misit autem Ahaz nuntios ad Theglath-Phalasar regem Assyriorum [Ms. Syriorum], dicens: Servus tuus, et filius tuus ego sum: ascende, et salvum me fac de manu regis Syriae, et de manu regis Israel, qui consurrexerunt adversum me. Et cum collegisset [h. Et tulit] Ahaz [Vulg. tac. Ahaz] argentum et [Col. 0752B] aurum, quod invenire potuit in domo Domini, et in thesauris regis, misit [h. et in thesauris domus regis, et misit] regi Assyriorum munera. Qui et acquievit voluntati ejus: ascendit enim rex Assyriorum in Damascum, et vastavit eam, et transtulit habitatores ejus Cyrenen [h. Chira]: Rasin autem interfecit. Perrexitque Ahaz in occursum Theglath-Phalasar regi [Ms. regis] Assyriorum in Damascum. Cumque vidisset altare Damasci, misit rex Ahaz ad Uriam sacerdotem exemplar ejus, et similitudinem juxta omne opus ejus. [T. CLXXXVII.] Exstruxitque Urias sacerdos altare: juxta omnia quae praeceperat rex Ahaz de Damasco, ita fecit Urias sacerdos, donec veniret rex Ahaz de Damasco. Cumque venisset rex de Damasco, vidit altare, et [Col. 0752C] veneratus est illud, ascenditque et immolavit holocausta, et sacrificium suum, et libavit libamina, et fudit sanguinem pacificorum, quae obtulerat super altare. Porro altare aereum, quod erat coram Domino, transtulit de facie templi, et de loco altaris, et de loco templi Domini: posuitque illud ex latere altaris ad Aquilonem [h. Porro altare aeneum, quod erat coram Domino inter altare et domum Domini, transtulit de facie domus: et posuit ex latere altaris ad Aquilonem]. [T. CLXXXVIII.] Praecepit quoque rex Ahaz Uriae sacerdoti, dicens: Super altare majus offer holocaustum matutinum, et sacrificium vespertinum, et holocaustum regis, et sacrificium ejus, et holocaustum universi populi terrae, et sacrificia eorum, et libamina eorum, et omnem sanguinem [Col. 0752D] holocausti, et universum sanguinem victimae super illud effundes: altare vero aereum erit paratum ad voluntatem meam. Fecit igitur Urias sacerdos juxta omnia, quae praeceperat rex Ahaz. Tulit [h. abscidit] autem rex Ahaz caelatas bases, et luterem, qui erat desuper, et mare deposuit de bobus [Col. 0753A] aereis, qui sustentabant illud, et posuit super pavimentum stratum lapide. Musach quoque sabbati, quod [a 1Kb] aedificaverat in templo, et ingressum regis exterius, convertit in templum [h. domum] Domini, propter regem Assyriorum. [T. CLXXXIX.] Reliqua autem verborum Ahaz, quae fecit, nonne haec scripta sunt in libro Sermonum dierum regum Juda? Dormivitque Ahaz cum patribus suis, et sepultus est cum eis in civitate David, et regnavit Ezechias filius ejus pro eo.

[T. CXC, Cap. XVII.] Anno duodecimo Ahaz regis Juda, regnavit Osee filius Ela in Samaria super Israel novem annis. Fecitque malum coram Domino [h. in oculis Domini]: sed non sicut reges Israel qui ante eum fuerant. Contra hunc ascendit Salmanasar [Col. 0753B] rex Assyriorum, et factus est ei Osee servus, reddebatque illi tributa [h. munera]. Cumque deprehendisset rex Assyriorum Osee, quod rebellare nitens misisset nuntios ad [b 2Kb] Sua [h. ad Zo] regem Aegypti, ne praestaret tributa [h. munera] [c 1Kb] regi Assyriorum, sicut singulis annis solitus erat, obsedit eum, et vinctum misit in carcerem. Pervagatusque est omnem terram, et ascendens Samariam, obsedit eam tribus annis. Anno autem nono Osee, cepit rex Assyriorum Samariam, et transtulit Israel in Assyrios: posuitque eos in Hala, et in Habor juxta fluvium [h. flumine] Gozan, in civitatibus Medorum. [T. CXCI.] Factum est autem, cum peccassent filii Israel Domino Deo suo, qui eduxerat eos de terra Aegypti, de manu Pharaonis regis Aegypti, coluerunt [Col. 0753C] [h. timuerunt] deos alienos. Et ambulaverunt juxta ritum gentium, quas consumpserat Dominus in conspectu filiorum Israel, et regum Israel: quia similiter fecerant. Et [d 1Kb] operuerunt filii Israel verbis non rectis Dominum Deum suum, et aedificaverunt sibi excelsa in cunctis urbibus suis, a turre Custodum usque ad civitatem Munitam. Feceruntque sibi statuas [h. titulos], et lucos in omni colle sublimi, et subter omne lignum nemorosum, et adolebant ibi incensum super aras [h. excelsa] in morem gentium, quas transtulerat Dominus a facie eorum: feceruntque [e 1Kb] verba pessima irritantes Dominum. Et coluerunt immunditias, de quibus praeceperat [Ms. praecepit] Dominus eis, ne facerent verbum hoc. Et testificatus est Dominus in Israel et Juda, per manum [Col. 0753D] omnium prophetarum et videntium, dicens: Revertimini a viis vestris pessimis, et custodite praecepta mea, et caeremonias, juxta omnem legem, quam praecepi patribus vestris, et sicut misi ad vos [Col. 0754A] in manu servorum meorum prophetarum. Qui non audierunt, sed induraverunt cervicem suam juxta cervicem patrum suorum, qui noluerunt obedire [h. non crediderunt] Domino Deo suo. Et abjecerunt legitima ejus, et pactum, quod pepigit cum patribus eorum, et testificationes, quibus testificatus [Ms. contestatus] est eos: secutique sunt vanitates [h. vanitatem], et vane egerunt, et secuti sunt gentes, quae erant per circuitum eorum, super quibus praeceperat Dominus eis, ut non facerent sicut et illae faciebant. Et dereliquerunt omnia praecepta Domini Dei sui: feceruntque sibi conflatiles duos vitulos, et lucos, et adoraverunt universam militiam coeli: servieruntque Baal, et consecrabant [Ms. add. ei] filios suos, et filias suas, per ignem, et divinationibus [Col. 0754B] inserviebant et auguriis, et tradiderunt se, ut facerent malum coram Domino [h. vendiderunt se ut facerent malum in oculis Domini], ut irritarent [Ms. irritaverunt] eum. Iratusque est Dominus vehementer Israeli, et abstulit eos de conspectu suo, et non remansit nisi tribus Juda tantummodo. Sed nec ipse Juda custodivit mandata Domini Dei sui: verum ambulavit in erroribus Israel, quos operatus fuerat. Projecitque Dominus omne semen Israel, et afflixit eos, et tradidit in manu diripientium, donec projiceret eos a facie sua: ex eo jam tempore, quo scissus est Israel a domo David, et constituerunt sibi regem Jeroboam filium Nabat: separavit enim Jeroboam Israel a Domino, et peccare eos fecit peccatum magnum. Et ambulaverunt filii Israel in universis peccatis Jeroboam [Col. 0754C] quae fecerat: non recesserunt ab eis, usquequo auferret Dominus Israel a facie sua, sicut locutus fuerat in manu omnium servorum suorum prophetarum: translatusque est Israel de terra sua in Assyrios, usque in diem hanc. [T. CXCII.] Adduxit autem rex Assyriorum de Babylone, et de Cutha, et de Ava [Ms. Havath], et de Emath, et de Sepharvaim, et collocavit eos in civitatibus Samariae pro filiis Israel: qui possederunt Samariam, et habitaverunt in urbibus ejus. Cumque ibi habitare coepissent, non timebant Dominum, et immisit in eos Dominus leones, qui interficiebant eos. Nuntiatumque est regi Assyriorum, et dictum: Gentes, quas transtulisti, et habitare fecisti in civitatibus Samariae, ignorabant legitima Dei terrae, et immisit in eos [Col. 0754D] Dominus [h. non habet] leones, et ecce interficiunt eos, eo quod ignorent ritum Dei terrae. Praecepit autem rex Assyriorum, dicens: Ducite illuc unum de sacerdotibus, quos inde captivos adduxistis, et vadat, [Col. 0755A] et habitet cum eis, et doceat eos legitima Dei terrae. Igitur cum venisset unus de sacerdotibus his, qui captivi ducti fuerant de Samaria, habitavit in Beth-El, et docebat eos quomodo colerent Dominum. Et unaquaeque gens fabricata est Deum suum: posueruntque eos in fanis excelsis, quae fecerant Samaritae, gens et gens in urbibus suis, in quibus habitabant. Viri enim Babylonii fecerunt Sochoth-Benoth: viri autem Chutaei [Ms. Chuteni] fecerunt Nergel, et viri de Emath fecerunt Asima. Porro Avaei [Ms. Evei] fecerunt Nebaaz et Tharthac [Ms. Therthac]. Hi autem qui erant de Sepharvaim comburebant filios suos igni, Adramelech et Anamelech diis Sepharvaim: et nihilominus colebant Dominum. Fecerunt sibi de novissimis sacerdotes excelsorum, [Col. 0755B] et ponebant eos in fanis [Ms. finibus] sublimibus. Et cum Dominum colerent, diis quoque suis serviebant juxta consuetudinem gentium, de quibus translati fuerant Samariam: usque in praesentem diem morem sequuntur antiquum. [T. CXCIII.] Non timent Dominum, neque custodiunt caeremonias ejus, judicia, et legem, et mandatum, quod praeceperat Dominus filiis Jacob, quem cognominavit Israel, et percusserat cum eis pactum, et mandaverat eis, dicens: Nolite timere deos alienos, et non adoretis eos, neque colatis eos [Ms. tac. eos], et non immoletis eis: sed Dominum Deum vestrum [h. non habet], qui eduxit vos de terra Aegypti in fortitudine magna, et in brachio extento: ipsum timete, et illum adorate, et ipsi immolate. Caeremonias quoque [Col. 0755C] et judicia, et legem, et mandatum, quod scripsit vobis, custodite, ut faciatis cunctis diebus, et non timeatis deos alienos. Et pactum, quod [a 1Kb] percussit vobiscum, nolite oblivisci: nec colatis deos alienos, sed Dominum Deum vestrum timete [h. et non timeatis deos alienos, sed Dominum Deum vestrum timete], et ipse eruet vos de manu omnium inimicorum vestrorum. Illi vero non audierunt; sed juxta consuetudinem suam pristinam perpetrabant. Fuerunt igitur gentes istae timentes quidem Dominum, sed nihilominus et idolis suis servientes [Ms. serviebant]: nam et filii eorum, et nepotes, sicut fecerunt patres [Ms. parentes] sui, ita faciunt usque in praesentem diem.

[T. CXCIV, Cap. XVIII.] Anno tertio Osee filii Ela regis Israel, regnavit Ezechias filius Ahaz regis [Col. 0755D] Juda. Viginti [h. Filius XXV] quinque annorum erat, cum regnare coepisset, et viginti novem annis regnavit in Jerusalem: nomen matris ejus Abi filia Zachariae. Fecitque quod erat [b 1Kb] bonum coram Domino [h. in oculis Domini], juxta omnia quae fecerat David [Col. 0756A] pater ejus [Ms. suus]. [T.CXCV.] Ipse dissipavit excelsa, et contrivit statuas [h. titulos], et succidit lucos, confregitque serpentem aeneum [Ms. aereum], quem fecerat Moses: siquidem usque ad illud tempus filii Israel adolebant ei incensum: vocavitque nomen ejus [c 1Kb] Naasthan. In Domino Deo Israel speravit: itaque post eum non fuit similis ei de cunctis regibus Juda, sed neque in his qui ante eum fuerunt: et adhaesit Domino, et non recessit a vestigiis ejus, fecitque [h. custodivitque] mandata ejus, quae praeceperat Dominus Mosi. Unde et erat Dominus cum eo, et in cunctis, ad quae procedebat, sapienter se agebat. Rebellavit quoque contra regem Assyriorum, et non servivit ei. Ipse percussit Philisthaeos usque Gazam, et omnes terminos eorum, a turre [Col. 0756B] Custodum usque ad civitatem Munitam [Ms. muratam]. Anno quarto regis Ezechiae, qui erat annus septimus Osee filii Ela regis Israel, ascendit Salmanasar rex Assyriorum in [Ms. tacet in] Samariam, et oppugnavit eam, et cepit. Nam post annos tres, anno sexto Ezechiae, id est nono anno [Ms. tacet anno] Osee regis Israel, capta est Samaria, et transtulit rex Assyriorum Israel in Assyrios, collocavitque eos in Hala et in Habor fluviis Gozan [Ms. Gazan] in civitatibus [h. et in civitatibus] Medorum: quia non audierunt vocem Domini Dei sui, sed praetergressi sunt pactum ejus: omnia quae praeceperat Moses servus Domini, non audierunt, neque fecerunt. [T. CXCVI.] Anno quarto decimo regis Ezechiae, ascendit Sennacherib [d 1Kb] rex Assyriorum ad [Col. 0756C] universas civitates Juda munitas, et cepit eas. Tunc [Ms. Et nunc] misit Ezechias rex Juda nuntios ad regem Assyriorum in [Ms. tac. in] Lachis, dicens: Peccavi, recede a me, et omne, quod imposuerimus mihi, feram. Indixit itaque rex Assyriorum Ezechiae regi Judae trecenta talenta argenti, et triginta talenta auri. Deditque Ezechias omne argentum quod repertum fuerat in domo Domini, et in thesauris regis [h. et in thesauris domus regis]. In tempore illo confregit Ezechias valvas templi Domini, et laminas auri [h. non habet], quas ipse affixerat, et dedit eas regi Assyriorum. Misit autem rex Assyriorum Tharthan, et Rabsaris, et Rabsacen [Ms. Rabsachen] de Lachis ad regem Ezechiam, cum manu valida, Jerusalem: qui cum ascendissent, venerunt Jerusalem, [Col. 0756D] et steterunt juxta aquaeductum piscinae superioris, quae est in via Agri fullonis. Vocaveruntque regem: egressus est autem ad eos Eliacim filius Helciae praepositus domus, et Sobna scriba, [e 1Kb] et Joahe filius Asaph a commentariis. Dixitque ad [Col. 0757A] eos Rabsaces: Loquimini Ezechiae: Haec dicit rex magnus, rex Assyriorum: quae est ista fiducia qua niteris? Forsitan inisti consilium, ut praepares te ad praelium. In quo confidis, ut audeas rebellare? an speras [h. In quo confidisti, ut ausus fuisses rebellare mihi? sperasti] in baculo arundineo atque confracto Aegypto, super quem, si incubuerit homo, comminutus ingredietur [Vulg. ingreditur] manum ejus, et perforabit eam? sic est Pharao rex Aegypti omnibus, qui confidunt in eo [Ms. et Vulg. se]. Quod si dixeritis mihi: In Domino Deo nostro habemus fiduciam, nonne iste est, cujus abstulit Ezechias excelsa et altaria, et praecepit Judae et Jerusalem: Ante altare hoc adorabitis in Jerusalem? Nunc igitur transite ad dominum meum regem Assyriorum, et dabo [Col. 0757B] vobis duo millia equorum, et videte an habere valeatis ascensores eorum. Et quomodo potestis resistere ante unum satrapam [h. uno satrapae] de servis domini mei minimis? An fiduciam habes in Aegypto propter currus et equites? Numquid sine Domini voluntate ascendi ad locum istum, ut demoliar [Ms. et Vulg. demolirer] eum? Dominus dixit mihi: Ascende ad terram hanc, et demolire eam. Dixerunt autem, Eliacim filius Helciae, et Sobna [h. Sebna], et Joahe, Rabsaci: Precamur ut loquaris nobis servis tuis Syriace: siquidem intelligimus hanc linguam, et non loquaris nobis Judaice, audiente populo, qui est super murum. Responditque eis Rabsaces: Numquid ad dominum tuum, et ad te misit me dominus meus, ut loquerer sermones hos, et non [a 1Kb] potius ad viros, [Col. 0757C] qui sedent super murum, ut comedant stercora sua, et bibant urinam suam vobiscum? Stetitque itaque Rabsaces, et clamavit voce magna Judaice, et ait: Audite verba regis magni, regis Assyriorum. Haec dicit rex: Non vos seducat Ezechias: non enim poterit eruere vos de manu mea. Neque fiduciam vobis tribuat super Domino, dicens: Eruens liberabit nos Dominus, et non tradetur civitas haec in manu regis Assyriorum. Nolite audire Ezechiam. Haec enim dicit rex Assyriorum: Facite mecum quod vobis est utile et egredimini ad me, et comedet unusquisque de vinea sua, et de ficu sua, et bibetis aquas de cisternis vestris: donec veniam, et transferam vos in terram, quae similis terrae vestrae est, in terram fructiferam, et fertilem vini, terram panis et vinearum, terram [Col. 0757D] olivarum, et olei ac mellis: et vivetis, et non moriemini. Nolite audire Ezechiam, qui vos decipit, dicens: Dominus liberabit nos. Numquid liberaverunt dii gentium terram suam de manu regis Assyriorum? Ubi est Deus Emath, et Arphad? ubi est [Ms. tac. est] Deus Sepharvaim, [b 1Kb] Ana et Ava? numquid liberaverunt Samariam [c 1Kb] de manu mea? Quinam illi sunt in universis diis terrarum,qui eruerunt regionem suam de manu mea, ut possit eruere Dominus Jerusalem de manu mea? Tacuit itaque populus, et non respondit ei quidquam: siquidem praeceptum [Col. 0758A] regis acceperant, ut non responderent ei. Venitque Eliacim [Ms. Eliachim] filius Helciae, praepositus domus, et Sobna scriba, et Johae filius Asaph a commentariis, ad Ezechiam, scissis vestibus, et nuntiaverunt ei verba Rabsacis.

[C. CXCVII, Cap. XIX.] Quae cum audisset Ezechias rex [Ms. tac. rex], scidit vestimenta sua, et opertus est sacco, ingressusque est domum Domini. Et misit Eliacim praepositum domus, et Sobnam scribam, et senes de sacerdotibus, opertos saccis, ad Isaiam prophetam filium Amos. Qui dixerunt: Haec dicit Ezechias: Dies tribulationis, et increpationis, et blasphemiae, dies iste; venerunt filii usque ad partum, et vires non habet parturiens. Si forte audiat Dominus Deus tuus universa verba Rabsacis, [Col. 0758B] quem misit rex Assyriorum dominus suus, ut exprobraret Deum viventem, et argueret verbis, quae audivit Dominus Deus [Ms. tac. Deus] tuus, et fac [h. leva] orationem pro reliquiis, quae repertae sunt: Venerunt ergo servi regis Ezechiae ad Isaiam. [T. CXCVIII.] Dixitque eis Isaias: Haec dicetis domino vestro: Haec dicit Dominus: Noli timere a facie sermonum, quos audisti, quibus blasphemaverunt pueri regis Assyriorum me. Ecce, ego immittam [h. dabo] ei spiritum, et audite nuntium, et revertetur in terram suam,et dejiciam eum gladio in terra sua. [T. CXCIX.] Reversus est igitur Rabsaces, et invenit regem Assyriorum expugnantem Lobnam [h. Libna]: audierat enim quod recessisset de Lachis. Cumque audisset de Tharaca rege [Col. 0758C] Aethiopiae, dicentes: Ecce, egressus est ut pugnet adversum te: et iret contra eum, misit nuntios [h. reversus misit nuntios] ad Ezechiam, dicens: Haec dicite Ezechiae regi Juda: Non te seducat Deus tuus, in quo habes fiduciam; neque dicas: Non tradetur Jerusalem in manus regis Assyriorum. Tu enim ipse audisti quae fecerunt [Ms. fecerint] reges Assyriorum universis terris, quomodo vastaverunt eas: num ergo solus poteris liberari? Numquid liberaverunt dii gentium singulos, quos vastaverunt patres mei, Gozan videlicet, et Aran, et Reseph, et filios Eden, qui erant in Thelassar [Ms. Thalassar]. Ubi est rex Emath, et rex Arphad, et rex civitatis Sepharvaim, Ana et Ava? Itaque cum accepisset Ezechias litteras [h. libros] de manu nuntiorum, et legisset eas, [Col. 0758D] ascendit in domum Domini, et expandit eas coram Domino, et oravit in conspectu ejus, dicens: Domine Deus Israel, qui sedes super cherubim, tu es Deus solus regum omnium terrae: tu fecisti coelum et terram. Inclina aurem tuam, et audi: aperi, Domine [Ms. tac. Domine], oculos tuos, et vide, et audi omnia verba Sennacherib, qui misit ut exprobraret nobis [h. non habet] Deum viventem. Vere, Domine, dissipaverunt reges Assyriorum gentes, et terras omnium. Et miserunt [h. dederunt] deos eorum in igne: non enim erant dii, sed opera manuum [Col. 0759A] hominum ex ligno et lapide, et perdiderunt eos. Nunc igitur, Domine Deus noster, salvos nos fac de manu ejus, ut sciant omnia regna terrae, quia tu es Dominus Deus solus. [T. CC.] Misit autem Isaias filius Amos ad Ezechiam, dicens: Haec dicit Dominus Deus Israel: Quae deprecatus es me super Sennacherib rege Assyriorum, audivi. Iste est sermo, quem locutus est Dominus de eo: Sprevit te, et subsannavit te [Ms. tac. te], virgo filia Sion: post tergum tuum caput movit, filia Jerusalem. Cui exprobrasti, et quem blasphemasti? contra quem exaltasti vocem [Vulg. add. tuam], et elevasti in excelsum oculos tuos? contra sanctum Israel. Per manum servorum tuorum exprobrasti Domino, et dixisti: In multitudine curruum meorum, ascendi [h. ego [Col. 0759B] ascendi] excelsa montium in summitate Libani, et succidi [h. latere Libani et succidam] sublimes cedros ejus, et electas abietes illius. Et ingressus sum usque ad terminos ejus [h. Et ingrediar habitaculum termini ejus], et [Ms. tac. et] saltum Charmeli ejus [a 1Kb] ego succidi [h. fodi]. Et bibi aquas alienas, et siccavi vestigiis pedum meorum omnes aquas clausas. Numquid non audisti quid ab initio fecerim? Ex diebus antiquis plasmavi illud; et nunc adduxi: eruntque in ruinam collium pugnantium civitates munitae. Et qui sedent in eis, humiles manu, contremuerunt et confusi sunt, facti sunt quasi fenum agri, et virens herba tectorum, quae arefacta est antequam veniret ad maturitatem. Habitaculum tuum, et egressum tuum, et [b 1Kb] introitum tuum, et [Col. 0759C] viam tuam [h. non habet] ego praescivi et furorem tuum, contra me. Insanisti [h. Eo quod insanisti] in me, et superbia tua ascendit in aures meas: ponam itaque [h. non habet] circulum in naribus tuis, et camum [h. frenum] in labiis [Ms. labris] tuis, et reducam te in viam, per quam venisti. Tibi autem, Ezechia [h. non habet], hoc erit signum: Comede hoc anno quod repereris; in secundo autem anno, quae sponte nascuntur [Ms. nascentur]; porro in anno tertio seminate et metite [h. Comede hoc anno quae sponte nascuntur, et in anno secundo pomis vescere: in anno autem tertio seminate et metite]: plantate vineas, et comedite fructum earum. Et quodcumque reliquum fuerit de domo Juda, mittet radicem deorsum, et faciet fructum sursum. De [Col. 0759D] Jerusalem quippe egredientur reliquiae, et quod salvetur de monte Sion: zelus Domini exercituum faciet hoc. Quamobrem haec dicit Dominus de rege Assyriorum: Non ingredietur urbem hanc, nec mittet in eam sagittam, nec occupabit eam clypeus, nec circumdabit eam munitio. Per viam, qua venit, [Col. 0760A] revertetur, et civitatem hanc non ingredietur, dicit Dominus. Protegamque urbem hanc, et salvabo eam propter me, et propter David servum meum. Factum est igitur in nocte illa, venit angelus Domini, et percussit in castris Assyriorum centum octoginta quinque millia. Cumque diluculo surrexisset, vidit omnia corpora mortuorum [h. diluculo surrexissent, ecce omnes corpora mortuorum], et recedens abiit, et reversus est Sennacherib rex Assyriorum, et mansit in Ninive. Cumque adoraret in templo [h. domo] Nesroch [Ms. Neserath] deum suum, Adramelech [Ms. Adarmelech] et Sarazar filii ejus percusserunt eum gladio, fugeruntque in terram Armeniorum, et regnavit Esaraddon [Ms. Aseraddon] filius ejus pro eo.

[Col. 0760B] [T. CCI, Cap. XX.] In diebus illis aegrotavit Ezechias usque ad mortem, et venit ad eum Isaias filius Amos, propheta, dixitque ei: Haec dicit Dominus [Ms. et Vulg. add. Deus]: Praecipe domui tuae: morieris enim tu [Ms. tac. tu], et non vives. Qui convertit faciem suam ad parietem, et oravit Dominum, dicens: Obsecro, Domine, memento [Vulg. add. quaeso] quomodo ambulaverim coram te in veritate, et in corde perfecto, et quod placitum est coram te [h. in oculis tuis] fecerim. Flevit itaque Ezechias fletu magno. [T. CCII.] Et antequam egrederetur Isaias mediam partem atrii, factus est sermo Domini ad eum, dicens: Revertere, et dic Ezechiae duci populi mei: Haec dicit Dominus Deus David patris tui: Audivi orationem tuam, vidi [c 1Kb] lacrymas [Col. 0760C] tuas; et ecce sanavi te, die tertio ascendes templum [h. domum] Domini. Et addam diebus tuis quindecim annos: sed et de manu regis Assyriorum liberabo te, et civitatem hanc, et protegam urbem istam propter me, et propter David servum meum. Dixit Isaias: Afferte massam ficorum. Quam cum attulissent, et posuissent super ulcus ejus, curatus est. Dixerat [h. Dixit] autem Ezechias ad Isaiam: Quod erit signum, quia Dominus me sanabit, et quia ascensurus sum die tertia [Ms. add. in] templum [h. domum] Domini? Cui ait Isaias: Hoc erit signum a Domino, quod facturus sit Dominus sermonem, quem locutus est: Vis ut ascendat [Ms. accedat] umbra decem lineis [h. gradibus], an ut revertatur totidem gradibus? Et ait Ezechias: Facile [Col. 0760D] est, umbram crescere decem lineis [h. gradibus]: nec hoc volo, ut fiat, sed ut revertatur retrorsum decem gradibus. Invocavit itaque Isaias propheta Dominum, et reduxit umbram per lineas [h. gradus], quibus jam descenderat in horologio [h. gradibus] Ahaz, retrorsum decem gradibus. [T. CCIII.] In tempore [Col. 0761A] illo misit Berodach Baladan [Ms. tac. Baladan], filius Baladan, rex Babyloniorum, litteras [h. libros] et munera ad Ezechiam: audierat enim quod aegrotasset Ezechias. Laetatus est autem in adventu eorum Ezechias, et ostendit [h. Audito autem adventu eorum, Ezechias ostendit] eis domum aromatum, et aurum et argentum, et pigmenta varia [h. non habet], unguenta quoque [h. unguentum quoque optimum], et domum vasorum suorum, et omnia quae habere poterat in thesauris suis. Non fuit quidquam [Ms. tac. quidquam] quod non monstraret eis Ezechias in domo sua, et in omni potestate sua. Venit autem Isaias propheta ad regem Ezechiam, dixitque ei: Quid dixerunt viri isti? aut unde venerunt ad te? Cui ait Ezechias: De terra longinqua venerunt [Vulg. [Col. 0761B] add. ad me], de Babylone. At ille respondit: Quid viderunt in domo tua? Ait Ezechias: Omnia quae sunt in domo mea, viderunt: nihil est quod non monstraverim eis in thesauris meis. [T. CCIV]. Dixit itaque Isaias Ezechiae: Audi sermonem Domini: Ecce dies venient, et auferentur omnia, quae sunt in domo tua, et quae condiderunt patres tui [a 1Kb] usque in diem hanc, in Babylonem: non remanebit quidquam, ait Dominus. Sed et de filiis tuis qui egredientur ex te, quos generabis, tollent [Ms. et Vulg. tollentur] et erunt eunuchi in palatio [h. templo] regis Babylonis. Dixitque Ezechias ad Isaiam: Bonus sermo Domini, quem locutus es: sit pax et veritas in diebus meis. Reliqua autem sermonum Ezechiae, et omnis fortitudo ejus, et quomodo fecerit piscinam, [Col. 0761C] et aquae ductum, et introduxerit aquas in civitatem, nonne haec scripta sunt in libro Sermonum dierum regum Juda? [T. CCV.] Dormivitque Ezechias cum patribus suis, et regnavit Manasses filius ejus pro eo.

[Cap. XXI.] Duodecim annorum erat Manasses cum regnare coepisset, et quinquaginta quinque annis regnavit in Jerusalem: nomen matris ejus Aphsiba [Ms. Absiba]. Fecitque malum in conspectu Domini [h. in oculis Domini], juxta idola [h. abominationes] gentium, quas delevit Dominus a facie filiorum Israel. Conversusque est, et aedificavit excelsa, quae dissipaverat [Ms. dissipavit] Ezechias pater ejus, et erexit aras Baal, et fecit lucos [h. lucum] sicut fecerat Ahab rex Israel, et adoravit omnem militiam coeli, et coluit eam. Exstruxitque [Col. 0762A] aras in domo Domini, de qua dixit Dominus: In Jerusalem ponam nomen meum. Et exstruxit altaria universae militiae coeli in duobus atriis templi [h. domus] Domini. Et transduxit filium suum per ignem, et ariolatus est, et observavit auguria, et fecit pythones, et aruspices multiplicavit, ut faceret malum coram Domino [h. in oculis] Domini, et irritaret eum. Posuit quoque idolum luci, quem fecerat in templo [h. domo] Domini [h. non habet] super quod [b 9Kb] locutus est Dominus ad David, et ad Salomonem filium ejus: In templo hoc [h. in domo hac], et in Jerusalem, quam elegi de cunctis tribubus Israel, ponam nomen meum in sempiternum. Et ultra non faciam commoveri pedem Israel de terra, quam dedi patribus eorum, [c 1Kb] sic tamen si custodierint opere [Col. 0762B] [Vulg. opera] omnia quae praecepi eis, et universam legem, quam mandavit eis servus meus Moses. Illi vero non audierunt: sed seducti sunt a Manasse, ut facerent malum super gentes, quas contrivit Dominus a facie filiorum Israel. Locutusque est Dominus in manu servorum suorum prophetarum, dicens: Quia fecit Manasses rex Juda abominationes istas pessimas, super omnia quae fecerunt Amorrhaei ante eum, et peccare fecit etiam Judam in immunditiis suis. [T. CCVI.] Propterea haec dicit Dominus Deus Israel: Ecce ego inducam mala [Ms. malum] super Jerusalem et Judam: ut quicumque audierit, tinniant ambae aures ejus. Et extendam super Jerusalem funiculum Samariae, et pondus domus Ahab, et delebo Jerusalem, sicut deleri solent [d 2Kb] tabulae [h. solet [Col. 0762C] ampulla]; delens vertam, et ducam crebrius stylum [h. non habet] super faciem ejus. Dimittam vero reliquias haereditatis meae, et tradam eas in manus [Ms. manu] inimicorum ejus: eruntque in vastitatem, et in rapinam cunctis adversariis suis: eo quod fecerint malum coram me [h. in oculis meis] et perseveraverint irritantes me, ex die qua egressi sunt patres eorum ex Aegypto, usque ad diem hanc. Insuper et sanguinem innoxium fudit Manasses multum nimis, donec impleret Jerusalem usque ad os: absque peccatis suis [h. peccato suo], quibus peccare fecit Judam, ut faceret malum coram Domino [h. in oculis Domini]. Reliqua autem sermonum Manasse, et universa quae fecit, et peccatum ejus quod peccavit, nonne haec scripta [Col. 0763A] sunt in libro Sermonum dierum regum] Juda? Juda? [T. CCVII.] Dormivitque Manasses cum patribus suis, et sepultus est in horto domus suae, in horto [a 1Kb] Aza [Mss. et Vulg. Oza], et regnavit Amon filius ejus pro eo. Viginti duorum annorum erat Amon cum regnare coepisset: duobus quoque annis regnavit in Jerusalem. Nomen matris ejus Messalemeth [h. Messelemeth] filia Harus de Jetaba. Fecitque malum in conspectu Domini [h. in oculis Domini], sicut fecerat Manasses pater ejus. Et ambulavit in omni via per quam ambulaverat pater ejus; servivitque immunditiis [h. sordibus], quibus servierat pater ejus, et adoravit eas, et dereliquit Dominum Deum patrum suorum, et non ambulavit in via Domini. [T. CCVIII.] Tetenderuntque ei [Ms. tacet ei] insidias [Col. 0763B] servi sui [h. Rebellaveruntque ei servi sui], et interfecerunt regem in domo sua. Percussit autem populus terrae omnes, qui conjuraverant contra regem Amon, et constituerunt sibi regem Josiam filium ejus pro eo. Reliqua autem sermonum Amon quae fecit, nonne haec scripta sunt in libro Sermonum dierum regum Juda? Sepelieruntque eum [Sepelivitque eum] in sepulcro suo, in horto Aza, et regnavit Josias filius ejus pro eo.

[Cap. XXII.] Octo annorum erat Josias cum regnare coepisset, et triginta uno anno regnavit in Jerusalem: nomen matris ejus Idida, filia Adaja de Besecath. Fecitque quod placitum erat coram Domino [h. in oculis Domini], et ambulavit per omnes vias David patris sui: non declinavit ad dexteram, sive ad [Col. 0763C] sinistram [T. CCIX]. Anno autem octavo decimo regis Josiae, misit rex Saphan filium [b 1Kb] Assia, filii Messulam, scribam templi Domini, dicens ei: Vade ad Helciam sacerdotem magnum, ut confletur pecunia, quae illata est in templum [h. domum] Domini, quam collegerunt janitores [Vulg. add. templi] a populo, deturque fabris per praepositos in domo Domini: qui et distribuant [Mss. distribuent] eam his qui operantur in templo [h. domo] Domini, ad instauranda sartatecta templi [h. domus]: tignariis videlicet et caementariis, et iis qui interrupta componunt, et ut emantur ligna, et lapides de lapicidinis ad instaurandum templum [h. domum]. Verumtamen non supputetur eis argentum quod accipiunt, sed in potestate habeant, et [Vulg. tac. et] in fide [h. Verumtamen [Col. 0763D] non supputetur argentum his qui accipiunt quia in fide]. [T. CCX.] Dixit autem Helcias pontifex ad Saphan scribam: librum Legis reperi in domo Domini: deditque Helcias volumen [h. librum] Saphan, qui et legit illud. Venit quoque Saphan scriba ad regem, et renuntiavit ei [h verbum] quod praeceperat, et ait: Conflaverunt servi tui pecuniam, quae reperta est domo Domini [h. non habet]: et dederunt, ut distribueretur [Col. 0764A] fabris a praefectis operum templi [h. domus] Domini. Narravitque [h. Nuntiavitque] Saphan scriba regi, dicens: Librum dedit mihi Helcias sacerdos. Quem cum legisset Saphan coram rege, et audisset rex verba libri Legis Domini [h. non habet], scidit vestimenta sua. Et praecepit Helciae sacerdoti, et Ahicam filio Saphan, et Achobor filio Micha, et Saphan scribae, et Asaiae servo regis, dicens: Ite et consulite Dominum super me et super populo et [c 1Kb] super omni Juda [h. et super re . . . et Juda], de verbis voluminis istius, quod inventum est: magna enim ira Domini succensa est contra nos, quia non audierunt patres nostri verba libri hujus, ut facerent omne quod scriptum est nobis. Ierunt itaque, Helcias sacerdos et Ahicam, et Achobor, et Saphan, et Asaia, [Col. 0764B] ad Holdam propheten, uxorem Sellum, filii [d 1Kb] Thecuae [h. Thiteva], filii Araas custodis vestium, quae habitabat in Jerusalem in Secunda: locutique sunt ad eam. Et illa respondit eis: Haec dicit Dominus Deus Israel: Dicite viro, qui misit vos ad me: Haec dicit Dominus: Ecce, ego adducam mala super locum hunc, et super habitatores ejus, omnia verba Legis [h. libri] quae legit rex Juda: quia dereliquerunt me, et sacrificaverunt diis alienis, irritantes me in cunctis operibus manuum suarum, et succendetur indignatio mea in loco hoc, et non exstinguetur: Regi autem Juda, qui misit vos ut consuleretis Dominum, sic dicetis: Haec dicit Dominus Deus Israel: Pro eo quod audisti verba voluminis [h. non habet], et perterritum est cor tuum, et humiliatus es coram Domino, [Col. 0764C] auditis sermonibus contra locum istum, et habitatores ejus, quod [Mss. duo] videlicet fierent in stuporem et in maledictum, et scidisti vestimenta tua, et flevisti coram me, et ego audivi, ait Dominus: idcirco colligam te ad patres tuos, et colligeris ad sepulcrum tuum in pace, ut non videant oculi tui omnia mala, quae inducturus sum super locum istum.

[T. CCXI, Cap. XXIII.] Et renuntiaverunt regi quod dixerat. Qui misit: et congregati sunt ad eum omnes senes Juda et Jerusalem. Ascenditque rex templum [h. domum] Domini, et omnes viri Juda, universique qui habitabant [Ms. habitant] in Jerusalem, cum eo sacerdotes et prophetae, et omnis populus a parvo usque ad magnum: legitque cunctis audientibus omnia verba libri foederis, qui inventus est in domo [Col. 0764D] Domini. Stetitque rex super gradum [h. columnam], et foedus percussit coram Domino, ut ambularent post Dominum, et custodirent praecepta ejus, et testimonia, et caeremonias, in omni corde, et in tota anima, et suscitarent verba foederis hujus, quae scripta erant in libro illo: acquievitque populus pacto. Et praecepit rex Helciae pontifici et sacerdotibus secundi ordinis, et janitoribus, ut projicerent de [Col. 0765A] templo Domini omnia vasa, quae facta fuerant Baal, et luco [Ms. et Vulg. in luco], et universae militiae coeli, et combussit ea foris Jerusalem in convalle Cedron, et tulit pulverem eorum in Beth-El. Et delevit aruspices [h. sacerdotes] quos posuerant reges Juda ad sacrificandum in excelsis per civitates Juda, et in circuitu Jerusalem, et eos, qui adolebant incensum Baal, et soli, et lunae, et duodecim signis, et omni militiae coeli. Et efferri fecit lucum de domo Domini foras Jerusalem in convalle Cedron, et combussit eum ibi, et redegit in pulverem, et projecit super sepulcra [Ms. sepulcrum] vulgi. Destruxit quoque aediculas examinatorum, quae erant in domo Domini, pro quibus mulieres texebant quasi [h. non habet] domunculas luci. Congregavitque omnes sacerdotes [Col. 0765B] de civitatibus Juda, et contaminavit excelsa, ubi sacrificabant [h. adolebant] sacerdotes, de Gabbaa [Ms. Gaba] usque Ber-Sabee, et destruxit aras [h. in excelsa] portarum in introitu ostii Josue principis civitatis, quod erat ad sinistram portae civitatis. Verumtamen non ascendebant sacerdotes excelsorum ad altare Domini in Jerusalem: sed tantum comedebant azyma in medio fratrum suorum. Contaminavit quoque [a 6Kb] Topheth, quod est in convalle filii Ennom, ut nemo consecraret filium suum aut filiam per ignem, Moloch. Abstulit quoque equos, quos dederant reges Judae, soli, in introitu templi [h. domus] Domini juxta exedram Nathan Melech eunuchi, qui erat in [b 1Kb] Pharurim: currus autem solis combussit igni. Altaria quoque, quae erant super tecta coenaculi, [Col. 0765C] Ahaz, quae fecerant reges Juda, et altaria quae fecerat Manasses in duobus atriis templi [h. domus] Domini, destruxit rex, et cucurrit inde, et dispersit cinerem eorum in torrentem Cedron. Excelsa quoque quae erant in [h. contra] Jerusalem ad dexteram partem montis Offensionis, quae aedificaverat Salomon rex Israel Astaroth idolo [h. contaminationi] Sidoniorum, et Chamos offensioni Moab, et Melchom abominationi filiorum Ammon, polluit rex. Et contrivit statuas [h. titulos], et succidit lucos: replevitque loca eorum ossibus mortuorum. Insuper et altare, quod erat in Beth-El, excelsum [Vulg. et excelsum], quod fecerat Jeroboam filius Nabat, qui peccare fecit Israel, et altare illud, excelsum destruxit, atque combussit, et comminuit in pulverem, succenditque [Col. 0765D] etiam lucum. Et conversus Josia, vidit ibi sepulcra, quae erant in monte; misitque, et tulit ossa de sepulcris, et combussit ea super altare, et polluit illud juxta verbum Domini, quod locutus est [h. acclamavit] vir Dei, qui praedixerat verba haec. [T. CCXII.] Et ait: Quis est titulus ille, quem video? Responderuntque ei cives illius urbis: Sepulcrum est [hominis h. viri] Dei, qui venit de Juda, et praedixit verba [Col. 0766A] haec, quae fecisti super altare Beth-El. Et ait: Dimitte eum, nemo commoveat ossa ejus. Et intacta manserunt ossa illius, cum ossibus prophetae qui venerat de Samaria [h. Liberaverunt Ossa ejus, ossa prophetae, qui venerat de Samaria]. Insuper et omnia fana excelsorum quae erant in civitatibus Samariae, quae fecerant reges Israel ad irritandum Dominum, abstulit Josias, et fecit eis, secundum omnia opera quae fecerat in Beth-El. Et occidit universos sacerdotes excelsorum, qui erant ibi super altaria, et combussit ossa humana super ea: reversusque est Jerusalem. [T. CCXIII.] Et praecepit omni populo, dicens: Facite Phase Domino Deo vestro, secundum quod scriptum est in libro foederis hujus. Nec enim factum est Phase tale a diebus judicum, qui judicaverunt [Col. 0766B] Israel, et omnium dierum regum Israel, et regum Juda, sicut in octavo decimo anno regis Josiae factum est Phase istud Domino [Ms. add. Deo] in Jerusalem. Sed et pythones, et ariolos, et figuras idolorum, et immunditias, abominationesque, quae fuerant in terra Juda et Jerusalem, abstulit Josias: ut statueret verba legis, quae scripta sunt in libro, quem invenit Helcias sacerdos in templo [h. domo] Domini. Similis illi [Ms. tacet illi] non fuit ante eum rex, qui reverteretur ad Dominum in omni corde suo, et in tota anima sua, et in universa virtute sua, juxta omnem legem Mosi: neque post eum surrexit similis illi. Verumtamen non est aversus Dominus ab ira furoris sui magni, quo iratus est furor ejus contra Judam propter irritationes, quibus provocaverat eum Manasses. [Col. 0766C] Dixit itaque Dominus: Etiam Judam auferam a facie mea, sicut abstuli Israel, et projiciam civitatem hanc, quam elegi, Jerusalem, et domum de qua dixi: Erit nomen meum ibi. Reliqua autem verborum [Vulg. sermonum] Josiae, et universa quae fecit, nonne haec scripta sunt in libro Verborum dierum regum Juda? [T. CCXIV.] In diebus ejus ascendit Pharao Necho, rex Aegypti, contra regem Assyriorum, ad flumen Euphraten, et abiit Josias rex in occursum ejus, et occisus est in Mageddo, cum vidisset eum. Et portaverunt eum servi sui mortuum de Mageddo, et pertulerunt in Jerusalem, et sepelierunt eum in sepulcro suo. Tulitque populus terrae Joahaz filium Josiae, et unxerunt eum, et constituerunt eum regem pro patre suo. Viginti trium [Col. 0766D] annorum erat Joahaz cum regnare coepisset, et tribus mensibus regnavit in Jerusalem; nomen matris ejus [c 1Kb] Amital [h. Amutal], filia Jeremiae, de Lobna [h. Libna]. Et fecit malum coram [h. in oculis] Domino, juxta omnia quae fecerant patres ejus. [T. CCXV.] Vinxitque eum Pharao Necho in Rebla, quae est in terra Emath, ne regnaret in Jerusalem, et imposuit mulctam terrae, centum talentis argenti [Col. 0767A] et talento auri. Regemque constituit Pharao Necho Eliacim filium Josiae pro Josia patre ejus: vertitque nomen ejus [a 17Kb] Joiacim. Porro Joahaz tulit, et duxit in Aegyptum [h. et mortuus est ibi. Sic Vulg.] Argentum autem et aurum dedit Joiacim Pharaoni, cum indixisset terrae [Ms. tacet terrae] per singulos, ut conferretur juxta praeceptum Pharaonis, et unumquemque secundum vires suas exegit, tam argentum quam aurum de populo terrae, ut daret Pharaoni Necho. Viginti quinque annorum erat Joiacim cum regnare coepisset, et undecim annis regnavit in Jerusalem: nomen matris ejus [b 1Kb] Zebida filia Phadaja de Ruma. Et fecit malum coram Domino [h. in oculis Domini], juxta omnia quae fecerant patres ejus.

[Cap. XXIV.] In diebus ejus ascendit Nabuchodonosor, [Col. 0767B] rex Babylonis, et factus est ei Joiacim servus tribus annis, et rursum rebellavit [Ms. bellavit] contra eum. Immisitque ei Dominus latrunculos Chaldaeorum, et latrunculos Syriae, et latrunculos Moab, et latrunculos filiorum Ammon, et immisit eos in Judam, ut disperderent eum, juxta verbum Domini, quod locutus fuerat per servos suos prophetas. [T. CCXVI.] Factum est autem hoc per verbum Domini contra Judam, ut auferret eum coram se, propter peccata Manasse universa quae fecit, et propter sanguinem innoxium, quem effudit, et implevit Jerusalem cruore innocentium, et ob hanc rem noluit Dominus propitiari. [T. CCXVII.] Reliqua autem sermonum Joiacim, et universa quae fecit, nonne haec scripta sunt in libro Sermonum dierum regum [Col. 0767C] Juda? Et dormivit Joiacim cum patribus suis: et regnavit [c 1Kb] Joiachin filius ejus pro eo. Et ultra non addidit rex Aegypti, ut egrederetur de terra sua: tulerat enim rex Babylonis, a rivo Aegypti usque ad fluvium Euphraten, omnia quae fuerant regis Aegypti. Decem et octo annorum erat Joiachin cum regnare [Col. 0768A] coepisset, et tribus mensibus regnavit in Jerusalem: nomen matris ejus [d 1Kb] Nehesta filia Elnathan de Jerusalem. Et fecit malum coram Domino [h. in oculis Domini], juxta omnia quae fecerat pater ejus. In tempore illo ascenderunt servi Nabuchodonosor regis Babylonis in Jerusalem, et circumdata est urbs munitionibus. Venitque Nabuchodonosor rex Babylonis ad civitatem, cum servi ejus oppugnarent eam. Egressusque est Joiachin rex Juda ad regem Babylonis, ipse et mater ejus, et servi ejus, et principes ejus, et eunuchi ejus, et suscepit eum rex Babylonis anno octavo [e 1Kb] regni sui. Et protulit inde omnes thesauros domus Domini, et thesauros domus regiae: et concidit universa vasa aurea, quae fecerat Salomon rex Israel in templo Domini juxta verbum Domini. [Col. 0768B] Et transtulit omnem Jerusalem, et universos principes et omnes fortes exercitus, decem millia, in captivitatem, et omnem artificem et clusorem: nihilque relictum est, exceptis pauperibus populi terrae. Transtulit quoque Joiachin in Babylonem, et matrem regis, et uxores regis, et eunuchos ejus: et judices terrae duxit in captivitatem de Jerusalem in Babylonem. Et omnes viros robustos, septem millia, et artifices, et clusores mille, omnes viros fortes et bellatores, duxitque eos rex Babylonis captivos in Babylonem. Et constituit Matthaniam patruum ejus pro eo: imposuitque nomen ei [h. vertitque nomen ejus] Sedeciam. Vigesimum et primum annum aetatis habebat Sedecias cum regnare coepisset, et undecim annis regnavit in Jerusalem; nomen matris ejus [Col. 0768C] erat [f 1Kb] Amital, filia Jeremiae, de Lobna [h. Libna]. Et fecit malum coram Domino, juxta omnia quae fecerat Joiacim. Irascebatur enim Dominus contra Jerusalem, et contra Judam, donec projiceret eos a facie sua: recessitque [h. rebellavit] Sedecias a rege Babylonis.

[Col. 0769A] [T. CCXVIII. Cap. XXVI] [a 1Kb] Factum est autem anno nono regni ejus, mense decimo, decima die mensis, venit Nabuchodonosor rex Babylonis, ipse et omnis exercitus ejus, in Jerusalem, et circumdederunt eam, et exstruxerunt in circuitu ejus munitiones. Et clausa est civitas atque vallata, usque ad undecimum annum regis Sedeciae, nona die mensis: praevaluitque fames in civitate, nec erat panis populo terrae. Et interrupta est civitas, et omnes viri bellatores nocte fugerunt per viam portae, quae est inter duplicem murum ad hortum regis (porro Chaldaei obsidebant in circuitu civitatem), fugit itaque [b 3Kb] per viam quae ducit ad campestria solitudinis [h. non habet]. Et persecutus est exercitus Chaldaeorum regem, comprehenditque eum in planitie Jericho, et omnes bellatores, [Col. 0769B] qui erant cum eo, dispersi sunt, et reliquerunt eum. Apprehensum ergo regem duxerunt ad regem Babylonis in Reblatha: qui locutus est cum eo judicium. Filios autem Sedeciae occidit coram eo, et oculos ejus effodit, vinxitque eum catenis, et adduxit in Babylonem. Mense quinto septima die mensis (ipse est annus nonus decimus regis Babylonis): venit Nabuzardan [c 33Kb] princeps exercitus [h. magister cocorum], servus regis Babylonis, Jerusalem. Et succendit domum Domini, et domum regis: et [d 1Kb] omnes domos Jerusalem omnemque domum magnam combussit igni. Et muros Jerusalem in circuitu destruxit omnis exercitus Chaldaeorum, qui erat cum principe militum [h. cum magistro cocorum]. Reliquam autem populi partem [h. Reliquum autem populum], qui [Col. 0769C] remanserat in civitate, et perfugas qui transfugerant ad regem Babylonis, et reliquum vulgus, transtulit Nabuzardan princeps militiae [h. magister cocorum]. Et de pauperibus terrae reliquit vinitores et agricolas. Columnas autem aereas, quae erant in templo [h. domo] Domini, et bases, et mare aereum, quod erat in [Col. 0770A] domo Domini, confregerunt Chaldaei, et transtulerunt aes [e 11Kb] omne in Babylonem. Ollas quoque aereas [h. non habet], et trullas, et [f 1Kb] mortariola, et tridentes, et scyphos, et omnia vasa aerea, in quibus ministrabant, tulerunt. Necnon et thuribula et phialas; quae aurea, aurea, et quae argentea, argentea, tulit princeps militiae [h. magister cocorum]: id est [h. non habet], columnas duas, mare unum, et bases, quas fecerat Salomon in templo [h. non habet] Domini: non erat pondus aeris omnium vasorum. Decem et octo cubitos altitudinis habebat columna una, et capitellum aereum super se altitudinis trium cubitorum, et retiaculum, et malogranata super capitellum columnae, omnia aerea: similem et columna secunda habebat ornatum. Tulit quoque princeps [Col. 0770B] militiae [h. magister cocorum] Saraiam sacerdotem primum, et Sophoniam sacerdotem secundum et tres janitores. Et de civitate eunuchum unum, qui erat praefectus super bellatores viros, et quinque viros de his qui steterant coram rege [h. videbant faciem regis], quos reperit in civitate: et Sopher principem exercitus, qui probabat tyrones de populo terrae, et [g 1Kb] sexaginta viros e vulgo [h. e vulgo terrae.] qui inventi fuerant in civitate. Quos tollens Nabuzardan princeps militum [h. magister cocorum], duxit ad regem Babylonis in Reblatha. Percussitque eos rex Babylonis, et interfecit eos in Reblatha in terra Emath, et translatus est Juda de terra sua. Populo autem qui relictus erat in terra Juda, quem dimiserat Nabuchodonosor rex Babylonis, praefecit [Col. 0770C] Godoliam filium Ahicam filii Saphan. Quod cum audissent omnes duces militum, ipsi et viri qui erant cum eis, videlicet quod constituisset rex Babylonis Godoliam, venerunt ad Godoliam in Maspha, Ismael filius Nathaniae, et Johannan filius Caree, et [h 1Kb] Saraia filius Theneumeth Nethophathites, et Jezionias [Col. 0771A] filius [a 8Kb] Maachath, ipsi et socii eorum. Juravitque eis Godolias et sociis eorum, dicens: Nolite timere servire Chaldaeis [h. servos Chaldaeorum]: manete in terra, et servite regi Babylonis, et bene erit vobis. Factum est autem, in mense septimo venit Ismael filius Nathaniae, filii Elisama [Ms. Elimasa] de semine regio, et decem viri cum eo: percusseruntque Godoliam, qui mortuus est: sed et Judaeos et Chaldaeos, qui erant cum eo in Maspha. Consurgens autem omnis populus a parvo usque ad magnum, et principes militum, venerunt in Aegyptum, timentes Chaldaeos. Factum est vero anno tricesimo [Col. 0772A] septimo transmigrationis Joiachin [Ms. Joachin] regis Juda, mense duodecimo, vicesima septima die [h. non habet] mensis sublevavit Evilmerodach rex Babylonis, anno quo regnare coeperat, caput Joiachin regis Juda de carcere. Et locutus est ei benigne et posuit thronum ejus super thronum regum, qui erant cum eo in Babylone. Et mutavit vestes ejus, quas habuerat in carcere, et comedebat panem semper in conspectu ejus cunctis diebus vitae suae. Annonam quoque constituit ei absque intermissione, quae et dabatur ei a rege per singulos dies omnibus diebus vitae suae.


[Col. 0771] Expliciunt libri duo Malachim.




[Col. 0771]
[LIBER ISAIAE.]



PRAEFATIO HIERONYMI IN LIBRUM ISAIAE.

[Col. 0771B] Nemo cum Prophetas versibus viderit esse descriptos [a 2Kb] metro eos aestimet apud Hebraeos ligari, et aliquid simile habere de Psalmis, vel operibus Salomonis; sed quod in Demosthene et Tullio solet fieri, ut per [b 1Kb] cola scribantur et commata, qui utique prosa, et non versibus conscripserunt: nos quoque utilitati legentium providentes, interpretationem novam, novo scribendi genere distinximus. Ac primum de Isaia sciendum, quod in sermone suo disertus sit: [c 1Kb] quippe ut vir nobilis et urbanae eloquentiae, nec habens quidpiam in eloquio rusticitatis admistum. Unde accidit, ut prae caeteris, florem sermonis ejus translatio non potuerit conservare. Deinde etiam hoc adjiciendum, quod non tam propheta, quam evangelista [d 1Kb] dicendus sit. Ita enim [Col. 0771C] universa Christi Ecclesiaeque mysteria [Al. ministeria] ad liquidum prosecutus est, ut non eum putes [Col. 0772B] de futuro vaticinari, sed de praeteritis historiam texere. Unde conjicio, noluisse tunc temporis, Septuaginta Interpretes fidei suae sacramenta perspicue [e 1Kb] ethnicis prodere, ne sanctum canibus, et margaritas porcis darent: quae [Al. qui] cum hanc ditionem legeritis, ab illis animadvertetis abscondita. Nec ignoro quanti laboris sit Prophetas intelligere, nec facile quempiam posse judicare de interpretatione, nisi intellexerit ante quae legerit: nos quoque patere morsibus plurimorum, qui stimulante invidia, quod consequi non valent, despiciunt. Sciens ergo et prudens in flammam mitto manum: et nihilominus hoc a fastidiosis lectoribus precor, ut quomodo Graeci post Septuaginta Translatores, Aquilam et Symmachum et Theodotionem legunt, vel ob studium doctrinae suae, [Col. 0772C] vel ut Septuaginta magis ex collatione eorum intelligant: sic et isti saltem unum post priores habere [Col. 0773A] dignentur [a 1Kb] interpretem. Legant prius, et postea despiciant: ne videantur, non ex judicio, sed ex odii praesumptione ignorata damnare. Prophetavit autem Isaias in Jerusalem, et in Judaea, necdum decem tribubus in captivitatem ductis: ac de utroque regno, nunc commistim, nunc separatim, texit oraculum. Et cum interdum ad praesentem respiciat historiam; et post Babyloniam captivitatem reditum populi significet in Judaeam: tamen omnis ei cura [Col. 0774A] de vocatione gentium, et adventu Christi est. Quem quanto plus amatis, o Paula et Eustochium, tanto magis ab eo petite, ut pro obtrectatione praesenti, qua me indesinenter aemuli laniant, ipse mihi mercedem restituat in futuro: qui scit me ob hoc in peregrinae linguae eruditione sudasse, ne Judaei [b 1Kb] de falsitate Scripturarum Ecclesiis ejus diutius insultarent [c 1Kb] .



INCIPIT LIBER ISAIAE PROPHETAE.
[Col. 0773]

[Col. 0773B] [Cap. I.] Visio Isaiae filii Amos, quam vidit super Judam
      et Jerusalem in diebus Oziae, Joathan,
Achaz, et Ezechiae, regum Juda.
Audite, coeli, et auribus percipe, terra, quoniam Dominus locutus est.
Filios enutrivi, et exaltavi:
   ipsi autem spreverunt me.
Cognovit bos possessorem suum,
   et asinus praesepe domini sui:
Israel autem non cognovit,
   populus meus non intellexit.
Vae genti peccatrici, populo gravi iniquitate.
   semini nequam, filiis sceleratis!
Dereliquerunt Dominum,
   blasphemaverunt sanctum Israel,
   abalienati sunt retrorsum.
Super quo percutiam vos,
   ultra addentes praevaricationem?
Omne caput languidum,
   Et omne cor moerens.
[Col. 0773C] A planta pedis usque ad verticem,
   non est in eo sanitas:
Vulnus, et livor, et plaga tumens, non
   est circumligata,
   nec curata medicamine, neque fota oleo.
Terra vestra deserta,
   [Col. 0774B] civitates vestrae succensae igni;
   regionem vestram coram vobis alieni devorant,
   et desolabitur sicut in vastitate hostili.
Et derelinquetur filia Sion ut umbraculum in vinea,
   et sicut tugurium in cucumerario,
   sicut civitas quae vastatur.
Nisi Dominus exercituum reliquisset nobis semen,
   quasi Sodoma fuissemus,
   et quasi Gomorrha similes essemus.
Audite verbum Domini, principes Sodomorum,
   percipite auribus legem Dei nostri, populus Gomorrhae.
Quo mihi multitudinem victimarum vestrarum? dicit
      Dominus.
   plenus sum:
[a 3Kb] Holocausta arietum, et adipem pinguium,
   et sanguinem vitulorum, et agnorum, et hircorum
      nolui.
Cum veniretis ante conspectum meum,
   [Col. 0774C] quis quaesivit haec de manibus vestris, ut ambularetis in atriis meis?
Ne afferatis ultra sacrificium frustra:
   incensum abominatio est mihi.
[b 1Kb] Neomeniam, et sabbatum et festivitates alias non
      feram,
   iniqui sunt coetus vestri:
[Col. 0775A] Kalendas vestras, et solmnitates vestras odivit anima mea:
   facta sunt mihi molesta, laboravi sustinens.
Et cum extenderitis manus vestras
   avertam oculos meos a vobis:
Et cum multiplicaveritis orationem, non exaudiam:
   manus vestrae sanguine plenae sunt.
Lavamini, mundi estote.
   auferte malum cogitationum vestrarum ab oculis
      meis:
Quiescite agere perverse,
   discite benefacere:
Quaerite judicium,
   subvenite oppresso,
   judicate pupillo;
   defendite viduam.
Et venite, et arguite me, dicit Dominus:
Si fuerint peccata vestra ut coccinum,
   quasi nix dealbabuntur:
   et si fuerint rubra quasi vermiculus, velut lana
      [Col. 0775B] alba erunt.
Si volueritis, et audieritis me,
   bona terrae comedetis.
Quod si nolueritis, et me provocaveritis
   ad iracundiam:
   gladius devorabit vos, quia os Domini locutum est.
Quomodo facta est meretrix civitas fidelis, plena judicii?
   justitia [a 1Kb] habitavit in ea, nunc autem homicidae.
Argentum tuum versum est in scoriam:
   vinum tuum mistum est aqua.
Principes tui infideles [Al. inobedientes], socii furum:
   omnes diligunt munera, sequuntur retributiones.
Pupillo non judicant:
   et causa viduae non ingreditur ad eos.
Propter hoc ait Dominus exercituum fortis Israel:
Heu! consolabor super hostibus meis,
   et vindicabor de inimicis meis.
[Col. 0775C] Et convertam manum meam ad te,
   et excoquam ad purum scoriam tuam,
   et auferam omne stannum tuum.
Et restituam judices tuos ut fuerunt prius,
   et consiliarios tuos sicut antiquitus:
Post haec vocaberis civitas justi, urbs fidelis.
Sion in judicio redimetur.
   et reducent eam in justitia:
   et conteret scelestos, et peccatores simul,
   et qui dereliquerunt Dominum, consumentur,
Confundentur enim ab idolis, quibus sacrificaverunt.
   et erubescetis super hortis, quos elegeratis,
   cum fueritis velut quercus [Al. erunt enim quasi
      terebinthus] defluentibus foliis,
   et velut hortus absque aqua.
Et erit fortitudo vestra, ut favilla stuppae,
   et opus vestrum quasi scintilla,
   et succendetur utrumque simul,
   et non erit qui exstinguat.
[Cap. II.] Verbum [b 1Kb] , quod vidit Isaias, filius Amos,
      [Col. 0775D] super Judam et Jerusalem.
Et erit in novissimis diebus praeparatus mons domus
      Domini in vertice montium,
   et elevabitur super colles,
   et fluent ad eum omnes gentes.
[Col. 0776A] Et ibunt populi multi, et dicent:
Venite, ascendamus ad montem Domini, et ad domum Dei Jacob,
   et docebit nos vias suas,
   et ambulavimus in semitis ejus:
Quia de Sion exibit lex,
   et verbum Domini de Jerusalem,
Et judicabit gentes,
   et arguet populos multos,
   et conflabunt gladios suos in vomeres,
   et lanceas suas in falces:
Non levabit gens contra gentem gladium,
   nec exercebuntur ultra ad praelium.
Domus Jacob, venite,
   ambulemus in lumine Domini.
Projecisti enim populum tuum, domum Jacob:
   quia repleti sunt ut [Vulg. tac. ut] olim,
   et augures habuerunt ut Philisthim,
   et pueris alienis adhaeserunt.
[c 1Kb] Repleta est terra argento et auro:
   [Col. 0776B] et non est finis thesaurorum ejus,
Et repleta est terra ejus equis,
   et innumerabiles quadrigae ejus.
Et repleta est terra ejus idolis:
   opus manuum suarum adoraverunt quod fecerunt
      digiti eorum.
Et incurvatus est [Vulg. incurvavit te] homo, et humiliatus est vir:
   ne ergo dimittas eis.
Ingredere in petram:
   abscondere fossa humo a facie timoris Domini, et
      a gloria majestatis ejus.
[d 1Kb] Oculi sublimis hominis humiliati sunt,
   et incurvabitur altitudo virorum,
   exaltabitur autem Dominus solus in die illa.
Quia dies Domini exercituum super omnem superbum, et excelsum,
   et super omnem arrogantem, et humiliabitur.
Et super omnes cedros Libani sublimes et erectas,
[Col. 0776C] et super omnes quercus Basan.
Et super omnes montes excelsos,
   et super omnes colles elevatos.
Et super omnem turrem excelsam,
   et super omnem murum munitum.
Et super omnes naves Tharsis,
   et super omne quod visu pulchrum est.
Et incurvabitur sublimitas hominum,
   et humiliabitur altitudo virorum,
   et elevabitur Dominus solus in die illa:
   et idola penitus conterentur:
Et introibunt in speluncas petrarum, et in voragines
      terrae,
   a facie formidinis Domini, et a gloria majestatis ejus,
   cum surrexerit percutere terram.
In die illa projiciet homo idola argenti sui,
   et simulacra auri sui, quae fecerat sibi, ut adoraret talpas et vespertitiones.
Et ingredietur scissuras petrarum, et cavernas
      saxorum,
   [Col. 0776D] a facie formidinis Domini, et a gloria majestatis
      ejus,
   cum surrexerit percutere terram.
Quiescite ergo ab homine, cujus spiritus in naribus
      ejus,
   [Col. 0777A] quia excelsus reputatus est ipse.
[Cap. III.] Ecce enim dominator Dominus exercituum.
   auferet a Jerusalem et a Juda validum et fortem,
   omne robur panis, et omne robur aquae;
Fortem, et virum bellatorem,
   judicem, et prophetam,
   et ariolum, et senem:
Principem super quinquaginta,
   et honorabilem vultu,
Et consiliarium sapientem de architectis [Al. architectum],
   et prudentem eloquii mystici.
   Et dabo pueros principes eorum,
   et effeminati dominabuntur eis.
Et irruet populus, vir ad virum,
   unusquisque ad proximum suum:
         tumultuabitur puer contra senem,
   et ignobilis contra nobilem.
Apprehendet enim vir fratrem suum domesticum
      [Col. 0777B] patris sui:
Vestimentum tibi est, princeps esto noster,
   ruina autem haec sub manu tua.
Respondebit in die illa, dicens:
   Non sum medicus, et in domo mea non est panis,
   neque vestimentum:
Nolite constituere me principem populi.
Ruit enim Jerusalem, et Judas concidit:
   quia lingua eorum et adinventiones eorum contra
      Dominum,
   ut provocarent oculos majestatis ejus.
Agnitio vultus eorum respondit eis,
   et peccatum suum quasi Sodoma praedicaverunt,
      nec absconderunt:
Vae animae eorum:
   quoniam reddita sunt eis mala.
Dicite justo quoniam bene,
   quoniam fructum adinventionum suarum comedet.
Vae impio in malum:
   retributio enim manuum ejus fiet ei.
[Col. 0777C] Populum meum exactores sui spoliaverunt,
   et mulieres dominatae sunt ejus [Al. eis].
Popule meus, qui beatum te dicunt, ipsi te decipiunt,
   et viam gressuum tuorum dissipant.
Stat ad judicandum Dominus,
   et stat ad judicandos populos.
Dominus ad judicium veniet cum senibus populi sui,
   et principibus ejus:
Vos enim depasti estis vineam [Al. add. meam],
   rapina pauperis in domo vestra.
Quare atteritis populum meum,
   et facies pauperum commolitis, dicit Dominus Deus
      exercituum?
Et dixit Dominus:
Pro eo quod elevatae sunt filiae Sion,
   et ambulaverunt extento collo, et nutibus oculorum ibant, et plaudebant:
   ambulabant, et in pedibus suis composito gradu
      incedebant:
Decalvabit Dominus verticem filiarum Sion,
   [Col. 0777D] et Dominus [Al. tac. Dominus] crinem earum
      nudabit.
In die illa auferet Dominus ornamentum calceamentorum,
   et lunulas, et torques, et monilia, et armillas, et
      mitras,
Et discriminalia, et periscelides, et muraenulas, et
      olfactoriola, et inaures,
   et annulos, et gemmas in fronte pendentes,
   et mutatoria, et pallia, et linteamina, et acus,
   [Col. 0778A] et specula, et sindones, et vittas, et theristra.
Et erit pro suavi odore fetor,
   et pro zona funiculus,
   et pro crispanti crine calvitium,
   et pro fascia pectorali cilicium.
Pulcherrimi quoque viri tui gladio cadent,
   et fortes tui in praelio.
Et moerebunt, atque lugebunt portae ejus
   et [Al. add. ipsa urbs] desolata in terra sedebit.
[Cap. IV.] Et apprehendent septem mulieres virum
      unum in die illa dicentes:
Panem nostrum comedemus, et vestimentis nostris
      operiemur:
   tantummodo invocetur nomen tuum super nos,
      aufer opprobrium nostrum.
In die illa, erit germen Domini in magnificentia et in
      gloria,
   et fructus terrae sublimis,
   et exsultatio his qui salvati fuerint de Israel.
[Col. 0778B] Et erit: Omnis qui relictus fuerit in Sion, et residuus
      in Jerusalem,
   sanctus vocabitur, omnis qui scriptus est in vita
      in Jerusalem.
Si abluerit Dominus sordem filiarum Sion,
   et sanguinem Jerusalem laverit de medio ejus,
   spiritu judicii et spiritu ardoris [Al. combustionis].
Et creabit Dominus super omnem locum montis
      Sion, et ubi invocatus est, nubem per diem,
   et fumum et splendorem ignis flammantis in nocte:
   super omnem enim gloriam protectio.
Et tabernaculum erit in umbraculum diei ab aestu,
   et in securitatem et absconsionem a turbine et
      pluvia.
[Cap. V.] Cantabo [Al. add. nunc] dilecto meo
      canticum patruelis mei, vineae suae.
Vinea facta est dilecto meo.
      in cornu filio olei.
Et sepivit eam et lapides elegit ex illa,
   et plantavit [a 1Kb] eam electam,
[Col. 0778C] Et aedificavit turrim in medio ejus,
   et torcular exstruxit in ea:
Et exspectavit, ut faceret uvas,
   et fecit labruscas.
Nunc ergo, habitatores Jerusalem, et viri Juda,
   judicate inter me et vineam meam.
Quid est quod debui ultra facere vineae
   meae, et non feci [Al. fecerim] ei?
An quod exspectavi, ut faceret uvas, et fecit labruscas?
Et nunc ostendam vobis quid ego faciam vineae meae;
   auferam sepem ejus, et erit in direptionem:
   diruam maceriam ejus, et erit in conculcationem.
Et ponam eam desertam:
   non putabitur, et non fodietur:
   et ascendent vepres et spinae;
   et nubibus mandabo, ne pluant super eam imbrem.
Vinea enim Domini exercituum, domus Israel est:
   et vir Juda, germen delectabile ejus:
   et exspectavi, ut faceret judicium,
   [Col. 0778D] et ecce iniquitas:
   et justitiam,
   et ecce clamor.
Vae qui conjungitis domum ad domum,
   et agrum agro copulatis usque ad terminum loci:
Numquid habitabitis soli vos in medio terrae [Al.
      super terram]?
In auribus meis sunt [b 1Kb] Domini exercituum:
Nisi domus multae desertae fuerint, grandes et pulchrae, absque habitatore.
[Col. 0779A] Decem enim jugera vinearum facient lagunculam
      unam,
   et triginta modii sementis facient modios tres.
Vae qui consurgitis mane ad ebrietatem spectandam,
   et potandum usque ad vesperam, ut vino aestuetis.
Cithara, et lyra, et tympanum, et tibia, et vinum in
      conviviis vestris:
   et opus Domini non respicitis,
   nec opera manuum ejus consideratis.
Propterea captivus ductus est populus meus; quia
      non habuit scientiam,
Et nobiles ejus interierunt fame,
   et multitudo ejus siti exaruit.
Propterea dilatavit infernus animam suam,
   et aperuit os suum absque ullo termino:
Et descendent fortes ejus, et populus ejus,
   et sublimes gloriosique ejus, ad eum.
Et incurvabitur homo, et humiliabitur vir,
   et oculi sublimium deprimentur.
Et exaltabitur Dominus exercituum in judicio,
   et Deus sanctus sanctificabitur in justitia.
Et pascentur agni juxta ordinem suum,
   et deserta in ubertatem versa advenae comedent.
Vae qui trahitis iniquitatem in funiculis vanitatis,
   et quasi vinculum plaustri peccatum.
Qui dicitis: Festinet, et cito veniat opus ejus, ut
      videamus:
   [Col. 0779B] et appropiet, et veniat consilium sancti Israel,
      sciemus illud.
Vae qui dicitis malum bonum, et bonum malum: ponentes tenebras lucem, et lucem tenebras:
   ponentes amarum in dulce, et dulce in amarum.
Vae qui sapientes estis in oculis vestris,
   et coram vobismetipsis prudentes.
Vae qui potentes estis ad bibendum vinum,
   et viri fortes ad miscendam ebrietatem.
Qui justificatis impium pro muneribus,
   et justitiam justi aufertis ab eo.
Propter hoc, sicut devorat stipulam lingua ignis, et
      calor flammae exurit:
   sic radix eorum quasi favilla erit,
   et germen eorum ut pulvis ascendet.
Abjecerunt enim legem Domini exercituum,
   et eloquium sancti Israel blasphemaverunt.
Ideo iratus est furor Domini in populum suum,
   et extendit manum suam super eos, et percussit eos,
   et conturbati sunt montes,
   et facta sunt morticina eorum, quasi stercus in
      medio platearum.
In omnibus his non est aversus furor ejus,
   sed adhuc manus ejus extenta.
Et levabit signum in nationibus procul,
   [Col. 0779C] et sibilabit ad eum de finibus terrae:
   et ecce festinus velociter veniet.
Non est [Al. non erit] deficiens, neque laborans in eo:
   non dormitabit, neque dormiet,
   neque solvetur cingulum renum ejus,
   nec rumpetur corrigia calceamenti ejus.
Sagittae ejus acutae,
   et omnes arcus ejus extenti.
Ungulae equorum ejus ut silex,
   et rotae ejus quasi impetus tempestatis.
Rugitus ejus ut leonis,
   rugiet ut catuli leonum:
   et frendet, et tenebit praedam:
   et amplexabitur, et non erit qui eruat.
Et sonabit super eum in die illa sicut sonitus maris:
   aspiciemus in terram, et ecce tenebrae tribulationis,
   et lux obtenebrata est in caligine ejus.
[Cap. VI.] In anno, quo mortuus est rex Ozias,
   vidi Dominum sedentem super solium excelsum
      et elevatum,
   [Col. 0780A] et ea quae sub eo erant, replebant templum.
Seraphim stabant super illud:
   sex alae uni, et sex alae alteri:
   duabus velabant faciem ejus,
   et duabus velabant pedes ejus,
   et duabus volabant.
Et clamabat alter ad alterum, et dicebat:
   Sanctus, Sanctus, Sanctus, Dominus exercituum,
   plena est omnis terra gloria ejus.
Et commota sunt superliminaria cardinum a voce
      clamantis,
   et domus impleta est fumo. Et dixi:
Vae mihi, quia tacui,
   quia vir pollutus labiis ego sum,
   et in medio populi polluta labia habentis ego
      habito [Al. habitabo],
   et regem Dominum exercituum vidi oculis meis.
Et volavit ad me unus de Seraphim,
   et in manu ejus calculus, quem forcipe tulerat de
      altari.
Et tetigit os meum, et dixit:
Ecce tetigit [Al. tetigi] hoc labia tua,
   et auferetur iniquitas tua,
   et peccatum tuum mundabitur.
Et audivi vocem Domini dicentis:
Quem mittam? et quis ibit nobis? Et dixi:
[Col. 0780B] Ecce ego, mitte me. Et dixit:
Vade, et dices populo huic:
Audite audientes [Al. auditu audite], et nolite intelligere:
   et videte visionem [Al. visu], et nolite cognoscere.
Excaeca cor populi hujus, et aures ejus aggrava:
   et oculos ejus claude:
   ne forte [a 1Kb] videat oculis suis,
   et auribus suis audiat,
   et corde suo [Al. tacet suo] intelligat:
   et convertatur, et sanem eum [Al. sanetur].
Et dixi:
   Usquequo, Domine?
Et dixit:
   Donec desolentur civitates absque habitatore,
   et domus sine homine,
   et terra relinquetur [Al. relinquatur] deserta.
Et longe faciet Dominus homines,
   et multiplicabitur quae derelicta fuerat in medio
      terrae.
Et adhuc in ea decimatio, et convertetur,
   et erit in ostensionem sicut [Al. rursum erit in
      depraedationem sicut, etc.] terebinthus,
   et sicut quercus, quae expandit ramos [Al. projecit
      fructus] suos:
[Col. 0780C] Semen sanctum erit,
   id quod steterit in ea.
[Cap. VII.] Et factum est in diebus Ahaz filii Joathan, filiae Oziae regis Juda,
   ascendit Rasin rex Syriae, et Phacee filius Romeliae rex Israel, in Jerusalem, ad praeliandum
      contra eam;
   et non potuerunt debellare eam.
Et nuntiaverunt domui David, dicentes:
Requievit Syria super [Al. consensit . . . . cum]
      Ephraim,
   et commotum est cor ejus, et cor populi ejus,
Sicut moventur ligna silvarum a facie venti.
Et dixit Dominus ad Isaiam:
   Egredere in occursum Ahaz, tu, et qui derelictus
      est Jasub filius tuus,
   ad extremum aquaeductus piscinae superioris in
      via Agri fullonis.
Et dices ad eum:
Vide, ut sileas:
   noli timere,
   [Col. 0781A] et cor tuum ne formidet a duabus caudis titionum
      fumigantium istorum:
   in ira furoris Rasin [a 1Kb] regis Syriae, et filii Romeliae:
   eo quod consilium inierit contra te Syria in malum [Al. pessimum].
Ephraim, et filius Romeliae, dicentes:
Ascendamus ad Judam;
   et suscitemus eum, et avellamus [Al. evellamus]
      eum ad nos,
   et ponamus regem in medio ejus filium Tabeel.
Haec dicit Dominus Deus:
   Non stabit, et non erit istud:
   sed caput Syriae Damascus,
   et caput Damasci Rasin:
Et adhuc sexaginta et quinque anni,
   et desinet Ephraim esse populus:
Et caput Ephraim Samaria,
   et caput Samariae filius Romeliae.
Si non credideritis,
   [Col. 0781B] non permanebitis.
Et adjecit Dominus loqui ad Ahaz, dicens:
Pete tibi signum a Domino Deo tuo in profundum
      inferni,
   sive in excelsum supra.
Et dixit Ahaz:
Non petam,
   et non tentabo Dominum.
Et dixit: Audite ergo domus David:
Numquid parum vobis est, molestos esse hominibus,
   quia molesti estis et Deo meo?
Propter hoc dabit Dominus ipse vobis signum.
Ecce virgo concipiet, et pariet filium [Al. tacet filium],
   et [b 2Kb] vocabis nomen ejus Emmanuel.
Butyrum et mel comedet,
   ut sciat reprobare malum, et eligere bonum.
Quia antequam sciat puer reprobare malum, et eligere bonum,
   [Col. 0781C] derelinquetur terra, quam tu detestaris a facie
      duorum regum suorum.
Adducet Dominus super te, et super populum tuum,
      et super domum patris tui,
   dies qui non venerunt a diebus separationis
      Ephraim a Juda cum rege Assyriorum.
Et erit in die illa:
Sibilabit Dominus muscae, quae est in extremo fluminum Aegypti,
   et api, quae est in terra Assur,
   et venient, et requiescent omnes in torrentibus
      vallium, et in cavernis petrarum,
   et in omnibus frutetis, et in universis foraminibus.
In die illa radet Dominus in novacula conducta,
   in his qui trans flumen sunt, in rege Assyriorum,
   caput et pilos pedum,
   et barbam universam.
Et erit in die illa:
   [Col. 0781D] Nutriet homo vaccam boum et duas oves,
   et prae ubertate lactis comedet butyrum:
Butyrum enim, et mel manducabit
      omnis qui relictus fuerit in medio terrae.
Et erit in die illa:
[Col. 0782A] Omnis locus ubi fuerint mille vites, mille argenteis,
   et in spinas et in vepres erunt.
Cum sagittis et arcu ingredientur illuc:
Vepres enim et spinae erunt in universa terra,
   et omnes montes, qui in sarculo sarrientur,
   non veniet illuc terror spinarum et veprium,
Et erit in pascua bovis,
   et in conculcationem pecoris.
[Cap. VIII.] Et dixit Dominus ad me:
Sume tibi librum grandem,
   et scribe in eo stylo hominis:
Velociter spolia detrahe,
   cito praedare.
Et adhibui mihi testes fideles,
   Uriam sacerdotem, et Zachariam filium Barachiae:
Et accessi ad prophetissam,
   et concepit, et peperit filium.
Et dixit Dominus ad me:
   Voca nomen ejus, Accelera spolia detrahere
      [Al. detrahe]:
   [Col. 0782B] Festina praedari.
Quia antequam sciat puer vocare patrem suum et
      matrem suam,
   auferetur fortitudo Damasci,
   et spolia Samariae, coram rege Assyriorum.
Et adjecit Dominus adhuc loqui ad me dicens:
Pro eo quod abjecit populus iste aquas Siloe, quae
      vadunt cum silentio,
   et assumpsit magis Rasin, et filium Romeliae:
   propter hoc ecce Dominus adducet super eos
      aquas fluminis fortes et multas,
   regem Assyriorum, et omnem gloriam ejus:
Et ascendet super omnes rivos ejus,
   et fluet super universas ripas ejus,
Et ibit per Judam, inundans, et transiens
   usque ad collum veniet.
Et erit extensio alarum ejus,
   implens latitudinem terrae tuae, o Emmanuel.
Congregamini populi, et vincimini:
   [Col. 0782C] et audite universae procul terrae:
Confortamini, et vincimini,
   accingite vos et vincimini;
   inite consilium, et dissipabitur:
   loquimini verbum, et non fiet:
   quia nobiscum Deus.
Haec enim ait Dominus ad me:
   sicut in forti manu erudivit me,
   ne irem in via populi hujus, dicens:
   Non dicatis, conjuratio:
Omnia enim quae loquitur populus iste, conjuratio
      est,
   et timorem ejus ne timeatis, neque paveatis.
Dominum exercituum ipsum sanctificate:
   ipse pavor vester, et ipse terror vester.
Et erit vobis in sanctificationem.
   In lapidem autem offensionis, et in petram scandali, duabus domibus Israel;
   in laqueum et in ruinam habitantibus Jerusalem.
[Col. 0782D] Et offendent plurimi ex eis, et cadent, et conterentur.
   et irretientur, et capientur.
Liga testimonium [Al. testimonia],
   signa legem in discipulis meis.
[Col. 0783A] Et exspectabo Dominum, qui abscondit faciem suam
      a domo Jacob,
   et praestolabor eum.
Ecce ego et pueri mei, quos dedit mihi Dominus in
      signum, et in portentum [Al. signa atque portenta] Israel,
   a Domino exercituum, qui habitat in monte Sion.
Et cum dixerint ad vos:
Quaerite a pythonibus, et a divinis, qui strident in
      incantationibus suis:
Numquid non populus a Deo suo requiret,
   pro vivis ac mortuis?
Ad legem magis, et ad testimonium.
Quod si non dixerint juxta verbum hoc,
   non erit eis matutina lux.
Et transibit per eam,
   et corruet, et esuriet:
Et cum esurierit, irascetur,
   et maledicet regi suo, et Deo suo,
Et suspiciet sursum;
   et ad terram intuebitur,
[Col. 0783B] Et ecce tribulatio et tenebrae,
   dissolutio et angustia, et caligo persequens,
   et non poterit avolare de angustia sua.
[Cap. IX.] Primo tempore alleviata est terra Zabulon, et terra Nephthali,
   et novissimo aggravata est via maris trans Jordanem Galilaeae gentium.
Populus, qui ambulabat in tenebris vidit lucem magnam:
Habitantibus in regione umbrae mortis, lux orta est
      eis.
Mutiplicasti gentem,
   non magnificasti laetitiam.
Laetabuntur coram te, sicut laetantur in messe,
   sicut exsultant victores[Al. add. capta praeda]
      quando dividunt spolia.
Jugum enim oneris ejus, et virgam humeri ejus,
   et sceptrum exactoris ejus superasti, sicut in die
      Madian.
[Col. 0783C] Quia omnis violenta praedatio cum tumultu,
   et vestimentum mixtum sanguine, erit in combustionem, et cibus ignis.
Parvulus enim natus est nobis,
   et filius datus est nobis,
Et factus est principatus ejus super humerum ejus,
   et vocabitur nomen ejus, admirabilis, consiliarius, Deus, fortis,
   pater futuri saeculi, princeps pacis.
Multiplicabitur ejus imperium,
   et pacis non erit finis:
   super solium David sedebit, et super regnum ejus:
   ut confirmet illud, et corroboret in judicio et justitia,
Amodo et usque in sempiternum:
   zelus Domini exercituum faciet hoc.
Verbum misit Dominus in Jacob,
   et cecidit in Israel.
Et sciet populus omnis Ephraim, et habitantes Samariam,
   [Col. 0783D] in superbia et magnitudine cordis dicentes:
Lateres ceciderunt,
   sed quadris lapidibus aedificabimus:
Sycomoros succiderant,
   sed cedros immutabimus.
Et elevabit Dominus hostes Rasin super eum,
   et inimicos ejus in tumultum vertet:
Syriam ab oriente, et Philisthim ab occidente:
   et devorabunt Israel toto ore.
In omnibus his non est aversus furor ejus,
   sed adhuc manus ejus extenta.
Et populus non est reversus ad per cutientem se,
   et Dominum exercituum non inquisierunt.
Et disperdet Dominus ab Israel caput et caudam,
   incurvantem et refrenantem, [Al, depravantem in]
      die una.
   [Col. 0784A] Longaevus et honorabilis, ipse est caput:
   et propheta docens mendacium, ipse est cauda.
Et erunt, qui beatificant populum istum, seducentes; et
      qui beatificantur [Al. beati dicuntur], praecipitati.
Propter hoc super adolescentulis ejus non laetabitur
      Dominus:
   et pupillorum ejus, et viduarum non miserebitur:
Quia omnis hypocrita est et nequam,
   et universum os locutum est stultitiam.
In omnibus his non est aversus furor ejus,
   sed adhuc manus ejus extenta.
Succensa est enim quasi ignis impietas,
   veprem et spinam vorabit:
   et succendetur in densitate saltus,
   et convolvetur superbia fumi.
In ira Domini exercituum conturbata est [Al. contremuit] terra,
   et erit populus quasi esca ignis:
Vir fratri suo non parcet.
   Et declinabit ad dexteram, et esuriet:
   et comedet ad sinistram, et non saturabitur:
[Col. 0784B] Unusquisque carnem brachii sui vorabit;
   Manasses Ephraim,
   et Ephraim Manassen,
   simul ipsi contra Judam.
In omnibus his non est aversus furor ejus,
   sed adhuc manus ejus extenta.
[Cap. X.] Vae qui condunt leges iniquas:
   et scribentes, injustitiam scripserunt ut opprimerent pauperes in judicio,
   et vim facerent causae humilium populi mei:
   ut essent viduae praeda eorum,
et pupillos diriperent.
Quid facietis in die visitationis, et calamitatis de
      longe venientis?
   ad cujus confugietis auxilium?
   et ubi derelinquetis gloriam vestram, ne incurvemini sub vinculo,
   et cum interfectis cadatis?
Super omnibus his non est aversus furor ejus,
   [Col. 0784C] sed adhuc manus ejus extenta.
Vae Assur, virga furoris mei et baculus ipse,
   in manu eorum indignatio mea:
Ad gentem fallacem mittam eum,
   et contra populum furoris mei mandabo illi, ut
      auferat spolia, et diripiat praedam,
   et ponat illum in conculcationem quasi lutum platearum.
Ipse autem non sic arbitrabitur,
   et cor ejus non ita existimabit:
   sed ad conterendum erit cor ejus, et ad internecionem gentium non paucarum.
Dicet enim: Numquid non principes mei simul reges
      suet?
   numquid non ut Charchamis, sic Chalano?
   et ut Arphad, sic Emath?
   numquid non ut Damascus, sic Samaria?
Quomodo invenit manus mea regna idoli,
   sic et simulacra eorum de Jerusalem et de Samaria.
[Col. 0784D] Numquid non sicut feci Samariae et idolis ejus,
   sic faciam Jerusalem et simulacris ejus?
Et erit, cum impleverit Dominus cuncta opera sua
      in monte Sion, et in Jerusalem,
   visitabo super fructum magnifici cordis regis Assur,
   et super gloriam altitudinis oculorum ejus.
Dixit enim: In fortitudine manus meae feci,
   et in sapientia mea intellexi:
Et abstuli terminos populorum:
   et principes eorum depraedatus sum,
Et detraxi quasi potens in sublimi residentes.
Et invenit quasi nidum manus mea fortitudinem
      populorum:
Et sicut colliguntur ova, quae derelicta sunt,
   sic universam terram ego congregavi:
   [Col. 0785A] et non fuit qui moveret pennam,
   et aperiret os, et ganniret.
Numquid gloriabitur securis contra eum, qui secat
      in ea?
   aut exaltabitur serra contra eum, a quo trahitur?
   quomodo si elevetur virga contra levantem se,
   et exaltetur baculus, qui utique lignum est.
Propter hoc mittet dominator Dominus exercituum
      in pinguibus ejus tenuitatem:
   et subtus gloriam ejus succensa ardebit quasi
      combustio ignis.
Et erit lumen Israel in igne,
   et Sanctus ejus in flamma:
Et succendetur, et devorabitur spina ejus,
   et vepres in die una.
Et gloria saltus ejus, et Charmeli ejus, ab anima usque ad carnem consumetur,
Et erit terrore profugus.
Et reliquiae ligni saltus ejus prae paucitate numerabuntur,
   [Col. 0785B] et puer scribet eos.
Et erit in die illa:
   non adjiciet residuum Israel, et hi qui fugerint
      [Al. salvati fuerint] de domo Jacob, inniti super
      eo qui percutit eos;
   sed innitetur super Dominum sanctum Israel.
In veritate reliquiae convertentur,
   reliquiae, inquam, Jacob ad Deum [Al. Dominum]
      fortem.
Si enim fuerit populus tuus Israel quasi arena maris,
   reliquiae convertentur ex eo:
Consummatio abbreviata,
   inundabit justitiam.
Consummationem enim et abbreviationem
   Dominus Deus exercituum faciet in medio omnis
      terrae.
Propter hoc, haec dicit Dominus Deus exercituum:
   Noli timere, populus meus habitator
Sion, ab Assur:
   [Col. 0785C] in virga percutiet te,
   et baculum suum levabit super te in via Aegypti.
Adhuc enim pusillum modicumque,
   et consummabitur indignatio [Al. add. mea] et furor
      meus super scelus eorum.
Et suscitabit super eum Dominus exercituum flagellum,
   juxta plagam Madian in petra Horeb,
   et virgam suam super mare,
   et levabit eam in via Aegypti.
Et erit in die illa: Auferetur onus ejus de humero
      tuo,
   et jugum ejus de collo tuo,
   et computrescet jugum a facie olei.
Veniet in Ajath,
   transibit in Magron:
   apud Machmas commendabit vasa sua.
Transierunt cursim, Gabee sedes nostra:
   obstupuit Rama, Gabaath Saulis fugit.
Hinni voce tua, filia Gallim;
   [Col. 0785D] attende, Laisa, paupercula Anathot.
Migravit Medemena:
   habitatores Gabin, confortamini.
Adhuc dies est, ut in Nobe stetur:
   agitabit manum suam super montem filiae Sion,
   collem Jerusalem.
Ecce dominator Dominus exercituum confringet lagunculam in terrore,
   et excelsi statura succidentur,
   et sublimes humiliabuntur.
Et subvertentur condensa saltus ferro:
   et Libanus cum excelsis cadet.
[Cap. XI.] Et egredietur virga de radice Jesse,
   et flos de radice ejus ascendet.
Et requiescet super eum spiritus Domini;
   spiritus sapientiae et intellectus,
   spiritus consilii et fortitudinis,
   [Col. 0786A] spiritus scientiae et pietatis,
   et replebit eum spiritus timoris Domini.
Non secundum visionem oculorum judicabit,
   neque secundum aurium auditum arguet:
   sed judicabit in justitia pauperes, et arguet in aequitate pro mansuetis terrae:
Et percutiet terram virga oris sui,
   et spiritu labiorum suorum interficiet impium.
Et erit justitia cingulum lumborum ejus:
   et fides cinctorium renum ejus.
Habitabit lupus cum agno:
   et pardus cum haedo accubabit:
Vitulus et leo et ovis simul morabuntur,
   et puer parvulus minabit eos.
Vitulus et ursus pascentur;
   simul requiescent catuli eorum:
   et leo quasi bos comedet paleas.
Et delectabitur infans ab ubere super foramine
      aspidis:
   et in caverna reguli, qui ablactatus fuerit, manum
      [Col. 0786B] suam mittet.
Non nocebunt, et non occident in universo monte
      sancto meo:
   quia repleta est terra scientia Domini,
   sicut aquae maris operientes.
In die illa, radix Jesse,
   qui stat in signum populorum,
   ipsum gentes deprecabuntur,
   et erit sepulcrum ejus gloriosum.
Et erit in die illa:
Adjiciet Dominus secundo manum suam ad possidendum residuum populi sui,
   quod relinquetur ab Assyriis,
   et ab Aegypto,
   et a Phetros;
   et ab Aethiopia,
   et ab Elam,
   et a Senuaar,
   et ab Emath,
   [Col. 0786C] et ab insulis maris.
Et levabit signum in nationes,
   et congregabit profugos Israel,
   et dispersos Juda colliget a quatuor plagis terrae,
Et auferetur zelus Ephraim,
   et hostes Juda peribunt:
Ephraim non aemulabitur Judam,
   et Judas non pugnabit contra Ephraim.
Et volabunt in humeros Philisthim per mare,
   simul praedabuntur filios orientis.
Idumaea et Moab praeceptum manus eorum,
   et filii Ammon obedientes erunt.
Et desolabit Dominus linguam maris Aegypti,
   et levabit manum suam [Al. tac. suam] super flumen, in fortitudine spiritus sui:
   et percutiet eum in septem rivis,
   ita ut transeant per eum calceati.
Et erit via residuo populo meo, qui relinquetur ab
      Assyriis:
   [Col. 0786D] sicut fuit Israeli in die, qua ascendit de terra Aegypti.
Et dices in die illa:
[Cap. XII.] Confitebor tibi, Domine, quoniam iratus
      es mihi:
   conversus est furor tuus, et consolatus es me.
Ecce Deus salvator meus:
   fiducialiter agam, et non timebo.
Quia fortitudo mea, et laus mea Dominus Deus,
   et factus est mihi in salutem.
Haurietis aquas in gaudio de fontibus salvatoris:
   et dicetis in illa die:
Confitemini Domino, et invocate nomen ejus:
notas facite in populis adinventiones ejus,
   mementote, quoniam excelsum est nomen ejus.
Cantate Domino, quoniam magnifice fecit:
   annuntiate hoc in universa terra.
Exsulta, et lauda, habitatio Sion:
   [Col. 0787A] quia magnus in medio tui sanctus Israel.


ONUS BABYLONIS,


Quod vidit Isaias filius Amos.

[Cap. XIII.] Super montem caliginosum levate signum, exaltate vocem,
   levate manum, et ingrediantur portas duces.
Ego mandavi sanctificatis meis,
   et vocavi fortes meos in ira mea,
   exsultantes in gloria mea.
Vox multitudinis in montibus,
   quasi [a 1Kb] populorum frequentium:
Vox sonitus regum,
   gentium congregatarum:
Dominus exercituum praecepit militiae belli, venientibus de terra procul.
A summitate coeli Dominus, et vasa furoris ejus,
   ut disperdat omnem terram.
Ululate, quia prope est dies Domini:
   quasi vastitas a Domino veniet.
Propter hoc omnes manus dissolventur,
   [Col. 0787B] et omne cor hominis contabescet, et conteretur.
Torsiones et dolores tenebunt;
   quasi parturiens, dolebunt:
Unusquisque ad proximum suum stupebit,
   facies combustae vultus eorum.
Ecce dies Domini venit, crudelis, et indignationis
      plenus, et irae furorisque,
   ad ponendam terram in solitudinem,
   et peccatores ejus conterendos de ea.
Quoniam stellae coeli, et splendor earum,
   non expaudent lumen suum:
Obtenebratus est sol in ortu suo,
   et luna non splendebit lumine suo.
Et visitabo super orbis mala,
   et contra impios iniquitatem eorum,
   et quiescere faciam superbiam infidelium,
   et arrogantiam fortium humiliabo.
Pretiosior erit vir auro,
   et homo mundo obryzo.
[Col. 0787C] Super hoc coelum turbabo:
   et movebitur terra de loco suo,
Propter indignationem Domini exercituum,
   et propter diem irae furoris ejus.
Et erit quasi damula fugiens, et quasi ovis:
   et non erit qui congreget,
Unusquisque ad populum suum convertetur,
   et singuli ad terram suam fugient.
Omnis, qui inventus fuerit, occidetur:
   et omnis, qui supervenerit, cadet in gladio.
Infantes eorum allidentur in oculis eorum:
   diripientur domus eorum,
   et uxores eorum violabuntur.
Ecce ego suscitabo super eos Medos, qui argentum
      non quaerant, nec aurum velint:
   sed sagittis parvulos interficient,
   et lactentibus uteri non miserebuntur,
   et super filios non parcet oculus eorum.
Et erit Babylon illa gloriosa in regnis,
   inclyta in superbia Chaldaeorum,
   [Col. 0787D] sicut subvertit Dominus Sodomam et Gomorrham.
Non habitabitur usque in finem,
   et non fundabitur usque ad generationem et generationem:
Nec ponet ibi tentoria Arabs,
   nec pastores requiescent ibi.
   Sed requiescent [Al. erunt] ibi bestiae,
Et replebuntur domus eorum draconibus,
   et habitabunt ibi struthiones,
   et pilosi saltabunt ibi:
Et respondebunt ibi [Al. tac. ibi] ululae aedibus
      ejus,
   [Col. 0788A] et sirenae in delubris voluptatis.
[Cap. XIV.] Prope est, ut veniat tempus ejus,
   et dies ejus non elongabuntur.
Miserebitur enim Dominus Jacob,
   et eliget adhuc de Israel,
   et requiescere eos faciet super humum suam:
Adjungetur advena ad eos,
   et adhaerebit domui Jacob.
Et tenebunt eos populi,
   et adducent eos in locum suum.
Et possidebit eos domus Israel super terram Domini
      in servos et ancillas:
   et erunt captivantes eos, qui se captivaverant
      [Al. capientes et ceperant],
   et subjicient exactores suos.
Et erit in die illa: cum requiem dederit tibi Deus a
      labore tuo et a concussione tua,
   et a servitute dura, qua ante servisti:
   sumes parabolam istam contra regem Babylonis,
      et dices:
[Col. 0788B] Quomodo cessavit exactor,
      quievit tributum?
Contrivit Dominus baculum impiorum,
   virgam dominantium, caedentem populos in indignatione plaga insanabili,
   subjicientem in furore gentes,
   et persequentem crudeliter.
Conquievit, et siluit omnis terra,
   gavisa est, et exsultavit:
Abietes quoque laetatae sunt super te,
   et cedri Libani.
Ex quo dormisti
   non ascendit qui succidat nos.
Infernus subter conturbatus est in occursum adventus tui,
   suscitavit tibi gigantes.
Omnes principes terrae surrexerunt de soliis suis,
   omnes principes nationum.
Et universi respondebunt, et dicent tibi:
[Col. 0788C] Et tu vulneratus es sicut et nos,
   nostri similis effectus es:
Detracta est ad inferos superbia tua,
   concidit cadaver tuum:
Subter te sternetur tinea [Al. putredo],
   et operimentum tuum erunt vermes.
Quomodo cecidisti de coelo, lucifer, qui mane oriebaris?
   corruisti in terram, qui vulnerabas gentes?
   qui dicebas in corde tuo:
In coelum conscendam,
   super astra Dei exaltabo solium meum,
Sedebo in monte testamenti, in lateribus aquilonis.
Ascendam super altitudinem nubium, et
   ero similis Altissimo.
Verumtamen ad infernum detraheris
   in profundum laci.
Qui te viderint,
   ad te inclinabuntur, teque prospicient:
[Col. 0788D] Numquid iste est vir, qui conturbavit terram,
   qui concussit regna,
   qui posuit orbem desertum,
   et urbes ejus destruxit,
   vinctis ejus non aperuit carcerem?
Omnes reges gentium universi dormierunt in gloria,
   vir in domo sua;
Tu autem projectus es de sepulcro tuo,
   quasi stirps inutilis,
   pollutus et obvolutus cum his qui interfecti sunt
      gladio,
   et descenderunt ad fundamenta laci,
   quasi cadaver putridum.
Non habebis consortium,
   [Col. 0789A] neque cum eis in sepultura:
Tu enim terram [Al. add. tuam] disperdidisti;
   tu populum occidisti:
   non vocabitur in aeternum semen pessimorum.
Praeparate filios ejus occisioni in iniquitate patrum
      suorum:
   non consurgent, nec haereditabunt terram,
   neque implebunt faciem orbis civitatum.
Et consurgam super eos, dicit Dominus exercituum:
   et perdam Babylonis nomen, et reliquias,
   et germen, et progeniem, ait Dominus.
Et ponam eam in possessionem ericii, et in paludes
      aquarum,
   et scopabo eam in scopa terens, dicit Dominus
      exercituum.
Juravit Dominus exercituum, dicens:
   Si non, ut putavi, ita erit:
   et quomodo mente tractavi, sic eveniet
Ut conteram Assyrium in terra mea,
   [Col. 0789B] et in montibus meis conculcem eum:
   et auferetur ab eis jugum ejus,
   et onus illius ab humero eorum tolletur.
Hoc consilium, quod cogitavi super omnem terram,
   et haec est manus extenta super universas gentes.
Dominus enim exercituum decrevit:
   et quis poterit infirmare?
   et manus ejus extenta:
   et quis avertet eam?
In anno, quo mortuus est rex Ahaz,
   factum est onus istud:
Ne laeteris, Philisthaea omnis tu,
   quoniam comminuta est virga percussoris tui:
De radice enim colubri egredietur regulus,
   et semen ejus absorbens volucrem.
Et pascentur primogeniti pauperum,
   et pauperes fiducialiter requiescent:
   et interire faciam in fame radicem tuam,
   et reliquias tuas interficiam.
[Col. 0789C] Ulula, porta; clama, civitas:
   prostrata est omnis Philisthaea:
   ab aquilone enim fumus veniet,
   et non est qui effugiat agmen ejus.
Et quid respondebitur [Al. respondebit] nuntiis gentis?
   Quia Dominus fundavit Sion,
   et in ipso [Al. ipsa cum Hebraeo [Figure: [Hebrew Text] 1Kb] ] sperabunt pauperes populi ejus.


ONUS MOAB.

[Cap. XV.] Quia nocte vastata est Ar, Moab conticuit:
   quia nocte vastatus est murus, Moab conticuit.
Ascendit domus, et Dibon ad excelsa
   in planctum super Nabo, et super Medaba, Moab
ululavit [Al. ululabit cum Hebraeo [Figure: [Hebrew Text] 1Kb] ]:
   in cunctis capitibus ejus calvitium.
Omnis barba radetur.
In triviis ejus accincti sunt sacco:
   super tecta ejus, et in plateis ejus omnis [a 1Kb] ululat,
   [Col. 0789D] descendit in fletum.
Clamabit Esebon, et Eleale,
   usque Jasa audita est vox eorum;
Super hoc expediti Moab ululabunt,
   anima ejus ululabit sibi.
Cor meum ad Moab clamabit,
   [Col. 0790A] vectes ejus usque ad Segor vitulam [b 18Kb] conternantem:
Per ascensum enim Luith flens ascendet,
   et in via Oronaim clamorem contritionis levabunt.
Aquae enim Nemrim desertae erunt,
   quia aruit herba,
   defecit germen,
   viror omnis interiit.
Secundum magnitudinem operis,
   et visitatio eorum:
Ad torrentem salicum ducent eos.
Quoniam circumivit [Al. circuibit] clamor terminum
      Moab:
   usque ad Gallim ululatus ejus,
   et usque ad puteum Elim clamor ejus,
   quia aquae Dibon repletae sunt sanguine:
Ponam enim super Dibon additamenta;
   his qui fugerint de Moab leonem, et reliquiis
      terrae.
[Cap. XVI.] Emitte agnum dominatorem terrae, de
      [Col. 0790B] Petra deserti ad montem filiae Sion.
Et erit: Sicut avis fugiens,
   et pulli de nido avolantes:
   sic erunt filiae Moab in transcensu Arnon.
Ini consilium, coge concilium:
   pone quasi noctem umbram tuam in meridie:
   absconde fugientes, et vagos ne prodas.
Habitabunt apud te profugi mei:
   Moab, esto latibulum eorum a facie vastatoris:
Finitus est enim pulvis,
   consummatus est miser:
   defecit qui conculcabat terram.
Et praeparabitur in misericordia solium,
   et sedebit super illud in veritate in tabernaculo
      David,
   judicans et quaerens judicium,
   et velociter reddens quod justum est.
Audivimus superbiam Moab,
   superbus est valde:
   [Col. 0790C] superbia ejus et arrogantia ejus,
   et indignatio ejus,
   plusquam fortitudo ejus.
Idcirco ululabit Moab ad Moab,
   universus ululabit:
   his, qui laetantur super muros cocti lateris,
Loquimini plagas suas.
Quoniam suburbana Esebon deserta sunt, et vineam
      Sabama [Al. vinea sabama] Domini gentium exciderunt.
Flagella ejus usque ad Jazer pervenerunt:
   erraverunt in deserto,
   propagines ejus relictae sunt,
   transierunt mare.
Super hoc plorabo in fietu Jazer vineam Sabama [Al.
      vinea Sabama]:
   inebriabo te lacryma mea, Esebon, et Elcale,
   quoniam super vindemiam tuam,
   et super messem tuam vox calcantium irruit.
Et auferetur laetitia et exsultatio de Charmelo,
   [Col. 0790D] et in vineis non exsultabit, neque jubilabit.
Vinum in torculari non calcabit qui calcare consueverat:
   vocem calcantium abstuli.
Super hoc venter meus ad Moab quasi cithara sonabit,
   et viscera mea ad murum cocti lateris.
[Col. 0791A] Et erit: cum apparuerit quod laboravit
Moab super excelsis suis,
   ingredietur ad sancta sua, ut obsecret,
   et non valebit.
Hoc verbum, quod locutus est Dominus
         ad Moab ex tunc,
Et [a 1Kb] nunc locutus est Dominus dicens:
In tribus annis, quasi anni mercenarii, auferetur
      gloria Moab super omni populo multo,
   et relinquetur parvus et modicus, nequaquam
      multus.


ONUS DAMASCI.

[Cap. XVII.] Ecce Damascus desinet esse civitas;
   et erit sicut acervus lapidum in ruina.
Derelictae civitates Aroer gregibus erunt,
   et requiescent ibi,
   et non erit qui exterreat.
Et cessabit adjutorium ab Ephraim,
   et regnum a Damasco:
[Col. 0791B] Et reliquiae Syriae sicut gloria filiorum Israel erunt:
   dicit Dominus exercituum.
Et erit in die illa: attenuabitur gloria Jacob,
   et pinguedo carnis ejus emarcescet [Al. pingues
      carnes ejus emarcescent].
Et erit sicut congregans in messe quod restiterit,
   et brachium ejus spicas leget:
Et erit sicut quaerens spicas in valle Raphaim.
Et relinquetur in eo sicut racemus,
   et sicut excussio olivae duarum vel trium olivavarum in summitate rami,
   sive quatuor aut quinque in cacuminibus ejus
      fructus ejus;
   dicit Dominus Deus Israel.
In die illa inclinabitur homo ad factorem suum,
   et oculi ejus ad sanctum Israel respicient:
Et non inclinabitur ad altaria,
   quae fecerunt manus ejus;
   et quae operati sunt digiti ejus non respiciet, lucos et delubra.
[Col. 0791C] In die illa, erunt civitates fortitudinis ejus derelictae
   sicut aratra, et segetes quae derelictae sunt a facie
      filiorum Israel.
   Et erit deserta.
   Quia oblita es Dei salvatoris tui,
   et fortis adjutoris tui non es recordata:
Propterea plantabis plantationem fidelem,
   et germen alienum seminabis.
   In die plantationis tuae labrusca,
   et mane semen tuum florebit:
Ablata est messis in die haereditatis,
   et dolebit graviter.
Vae multitudo [Al. multitudini] populorum multorum,
   ut multitudo maris sonantis:
   et tumultus turbarum,
   sicut sonitus aquarum multarum.
Sonabunt populi sicut sonitus aquarum inundantium,
   [Col. 0791D] et increpabit eum,
   et fugiet procul;
Et rapietur sicut pulvis montium a facie venti,
   et sicut turbo coram tempestate.
In tempore vesperi, et ecce turbatio:
   in matutino, et non subsistet.
Haec est pars eorum qui vastaverunt nos,
   et sors diripientium nos.
[Cap. XVIII.] Vae terrae cymbalo alarum, quae est
      trans flumina Aethiopiae,
   qui mittit in mare legatos,
   et in vasis papyri super aquas.
Ite, angeli veloces, ad gentem convulsam et dilaceratam;
   ad populum terribilem, post quem non est alius;
   [Col. 0792A] gentem exspectantem et conculcatam,
   cujus diripuerunt flumina terram ejus.
Omnes habitatores orbis, qui moramini terra,
   cum elevatum fuerit signum in montibus, videbitis,
   et clangorem tubae audietis:
Quia haec dicit Dominus ad me:
Quiescam, et considerabo in loco meo,
   sicut meridiana lux clara est,
   et sicut nubes roris in die messis.
Ante messem enim totus effloruit,
   et immatura perfectio germinavit,
Et praedicentur ramusculi ejus falcibus:
   et quae derelicta fuerint, abscindentur, et excutientur.
Et relinquentur simul avibus montium et bestiis
      terrae:
   et aestate perpetua erunt super eum volucres,
   et omnes bestiae terrae super illum hyemabunt.
In tempore illo deferetur munus Domino exercituum
   [Col. 0792B] a populo divulso et dilacerato;
   a populo terribili, post quem non fuit alius;
   a gente exspectante, exspectante et conculcata,
   cujus diripuerunt flumina terram ejus;
   ad locum nominis Domini exercituum, montem
      Sion.


ONUS AEGYPTI.

[Cap. XIX.] Ecce Dominus ascendet super nubem
   levem, et ingredietur Aegyptum,
   et commovebuntur simulacra Aegypti a facie ejus,
   et cor Aegypti tabescet in medio ejus.
Et concurrere faciam Aegyptios adversus Aegyptios:
   et pugnabit vir contra fratrem suum,
   et vir contra amicum suum,
   civitas adversus civitatem,
   regnum adversus regnum.
Et dirumpetur spiritus Aegypti in visceribus ejus:
   et consilium ejus praecipitabo:
[Col. 0792C] et interrogabunt simulacra sua, et divinos suos,
   et pythones, et ariolos.
   Et tradam Aegyptum in manu dominorum crudelium,
   et rex fortis dominabitur eorum,
   ait Dominus Deus exercituum:
Et arescet aqua de mari,
   et fluvius desolabitur, atque siccabitur.
Et deficient flumina:
   et attenuabuntur, et siccabuntur rivis aggerum.
Calamus et juncus marcescet:
   nudabitur alveus rivi a fonte suo,
Et omnis sementis irrigua siccabitur,
   arescet, et non erit.
Et moerebunt piscatores,
   et lugebunt omnes mittentes in flumen hamum,
   et expandentes rete super faciem aquarum [Al.
   aquae] marcescent.
Confundentur qui operabantur [Al. operantur] linum, pectentes [Al. plectentes] et texentes
      subtilia.
   Et erunt irrigua ejus flaccentia:
   omnes qui faciebant lacunas ad capiendos pisces.
Stulti principes Taneos;
   sapientes consiliarii Pharaonis dederunt consilium
      insipiens.
Quomodo dicetis Pharaoni:
Filius sapientium ego, filius regum antiquorum?
Ubi sunt nunc sapientes tui?
   annuntient tibi, et indicent
   quid cogitaverit Dominus exercituum super Aegyptum.
Stulti facti sunt principes Taneos,
   emarcuerunt principes Mempheos,
   deceperunt Aegyptum, angulum populorum ejus.
Dominus miscuit in medio ejus spiritum vertiginis:
   [Col. 0793A] et errare fecerunt Aegyptum in omni opere suo,
   sicut errat ebrius et vomens.
Et non erit Aegypto opus,
   quod faciat caput et caudam,
    [a 9Kb] incurvantem et refrenantem.
In die illa erit Aegyptus quasi mulieres,
   et stupebunt, et timebunt a facie commotionis
      manus Domini exercituum,
   quam ipse movebit super eam.
   Et erit terra Juda Aegypto in [b 9Kb] festivitatem:
Omnis qui illius fuerit recordatus,
   pavebit a facie consilii Domini exercituum,
   quod ipse cogitavit super eam.
In die illa erunt quinque civitates in terra Aegypti,
      loquentes lingua Chanaan,
   et jurantes per Dominum exercituum
Civitas solis vocabitur una.
In die illa erit altare Domini in medio terrae
      Aegypti,
   et titulus Domini juxta terminum ejus:
   [Col. 0793B] Et erit in signum, et in testimonium Domino
      exercituum in terra Aegypti.
Clamabunt enim ad Dominum a facie tribulantis,
   et mittet eis salvatorem et propugnatorem, qui
      liberet eos.
Et cognoscetur Dominus ab Aegypto,
   et cognoscent Aegyptii Dominum in die illa,
   et colent eum in hostiis et muneribus:
   et vota vovebunt Domino, et solvent.
Et percutiet Dominus Aegyptum plaga,
   et sanabit eam,
   et revertentur ad Dominum, et placabitur eis,
   et sanabit eos.
In die illa erit via de Aegypto in Assyrios,
   et intrabit Assyrius Aegyptum, et Aegyptus [Al. Aegyptius] in Assyrios,
   et servient Aegyptii Assur.
In die illa erit Israel tertius Aegypto [Al. Aegyptio]
      et Assyrio:
   [Col. 0793C] benedictio in medio terrae, cui benedixit Dominus exercituum, dicens:
Benedictus populus meus Aegypti,
   et opus manuum mearum Assyrio:
   haereditas autem mea Israel.
[Cap. XX.] In anno, quo ingressus est Tharthan
   in Azotum,
   cum misisset eum Sargon rex Assyriorum,
   et pugnasset contra Azotum, et cepisset eam:
   in tempore illo locutus est Dominus in manu
      Isaiae filii Amos, dicens:
Vade, et solve saccum de lumbis tuis,
   et calceamenta tua tolle de pedibus tuis.
[Col. 0794A] Et fecit sic, vadens nudus, et discalceatus,
   Et dixit Dominus:
Sicut ambulavit servus meus Isaias nudus, et discalceatus.
   trium annorum signum et portentum erit super
      Aegyptum et super Aethiopiam:
Sic minabit rex Assyriorum captivitatem Aegypti,
   et transmigrationem Aethiopiae,
      juvenem et senem [Al. juvenum et senum]
   nudum et discalceatum,
      discoopertis natibus,
   ignominiam Aegypti.
Et timebunt, et confundentur ab Aethiopia spe sua,
   et ab Aegypto gloria sua.
Et dicet habitator insulae hujus in die illa:
Ecce haec erat spes nostra, ad quos confugimus in
      auxilium,
   ut liberarent nos a facie regis Assyriorum:
   et quomodo effugere poterimus nos?


ONUS DESERTI MARIS.
[Col. 0794B]
   [Cap. XXI.] Sicut turbines ab Aphrico veniunt,
   de deserto venit, de terra horribili.
Visio dura nuntiata est mihi:
Qui incredulus est, infideliter agit:
   et qui depopulator est, vastat.
Ascende, Elam;
   obside, Mede:
   omnem gemitum ejus cessare feci.
Propterea repleti sunt lumbi mei dolore,
   angustia possedit me
   sicut angustia parturientis:
Corrui cum audirem,
   conturbatus sum cum viderem.
Emarcuit cor meum,
   tenebrae stupefecerunt me:
Babylon dilecta mea
   posita est mihi in miraculum.
Pone mensam,
   [Col. 0794C] contemplare in specula
   comedentes et bibentes.
Surgite, principes,
   arripite clypeum.
Haec enim mihi Dominus:
Vade, et pone speculatorem:
   et quodcumque viderit, annuntiet.
Et vidit currum duorum equitum,
   ascensorem asini, et ascensorem cameli:
Et contemplatus est diligenter multo intuitu.
   Et clamavit leo:
Super speculam Domini ego sum, stans jugiter per
      diem:
   [Col. 0795A] et super custodiam meam ego sum, stans totis noctibus.
Ecce iste venit ascensor vir bigae equitum,
   et respondit, et dixit:
Cecidit Babylon,
   et omnia sculptilia deorum ejus contrita sunt in
      terram,
Tritura mea, et [a 1Kb] fili areae meae,
   quae audivi a Domino exercituum Deo Israel, annuntiavi
      vobis.


ONUS DUMA.

Ad me clamat ex Seir:
Custos, quid de nocte?
   custos, quid de nocte?
Dixit custos:
Venit mane, et nox:
   si quaeritis, quaerite:
   convertimini, venite.


ONUS IN ARABIA.
[Col. 0795B]
In saltu ad vesperam dormietis,
   in semitis Dodanim.
Occurrentes sitienti ferte aquam,
   qui habitatis terram Austri,
   cum panibus occurrite fugienti.
A facie enim gladiorum fugerunt,
   a facie gladii imminentis,
   a facie arcus extenti,
   a facie gravis praelii:
   Quoniam haec dicit Dominus ad me:
Adhuc in uno anno,
   quasi in anno mercenarii,
   et auferetur omnis gloria Cedar.
   Et reliquiae numeri sagittariorum fortium de filiis
Cedar imminuentur:
Dominus enim Deus Israel locutus est.


ONUS VALLIS VISIONIS.

   [Col. 0795C] [Cap. XXII.] Quidnam tibi quoque est,
   quia ascendisti et tu omnis in tecta?
   Clamoris plena,
   urbs frequens,
   civitas exsultans:
Interfecti tui, non interfecti gladio,
   nec mortui in bello.
Cuncti principes tui fugerunt simul,
   dureque ligati sunt:
Omnes qui inventi sunt, vincti sunt pariter,
   procul fugerunt.
Propterea dixi:
   Recedite a me, amare flebo:
   nolite incumbere ut consolemini me super vastitate filiae populi mei.
Dies enim interfectionis, et conculcationis, et fletuum,
   Domino Deo exercituum in valle visionis,
   [Col. 0795D] scrutans murum,
   et magnificus super montem.
Et Elam sumpsit pharetram,
   currum hominis equitis,
   et parietem nudavit clypeus.
Et erunt electae valles tuae plenae quadrigarum,
   et equites ponent sedes suas in porta.
[Col. 0796A] Et revelabitur operimentum Judae,
   et videbis in die illa armamentarium
   domus saltus.
   Et scissuras civitatis David videbitis, quia multiplicatae sunt:
Et congregastis aquas piscinae inferioris,
   et domos Jerusalem numerastis,
   et destruxistis domos ad muniendum murum.
Et lacum fecistis inter duos muros
    [b 1Kb] ad aquam piscinae veteris:
   et non suspexistis ad eum, qui fecerat eam,
   et operatorem ejus de longe non vidistis.
Et vocabit Dominus Deus exercituum in die illa ad
      fletum, et ad planctum,
   ad calvitium, et ad cingulum sacci:
Et ecce gaudium et laetitia,
   occidere vitulos, et jugulare arietes,
   comedere carnes, et bibere vinum:
Comedamus, et bibamus:
   cras enim moriemur.
[Col. 0796B] Et revelata est in auribus meis, [c 1Kb] Domini [Vulg. vox
      Domini] exercituum:
Si dimittetur iniquitas haec vobis donec moriamini,
   dicit Dominus Deus exercituum.
Haec dicit Dominus Deus exercituum:
Vade, ingredere ad eum, qui habitat in tabernaculo,
      ad Sobnam praepositum templi, et dices ad eum:
Quid tu hic:
   aut quasi quis hic?
   quia excidisti tibi hic sepulcrum,
   excidisti in excelso memoriam diligenter,
   in petra tabernaculum tibi.
Ecce Dominus asportari te faciet,
   sicut asportatur gallus gallinaceus,
   et quasi amictum sic sublevabit te.
Coronans coronabit te tribulatione,
   quasi pilam mittet te in terram latam et spatiosam:
   ibi morieris, et ibi erit currus gloriae tuae,
   [Col. 0796C] ignominia domus Domini tui.
Et expellam de statione tua,
   et de ministerio tuo deponam te.
Et erit in die: Vocabo servum meum Eliacim filium
      Helciae,
   et induam illum tunica tua,
   et cingulo tuo confortabo eum,
   et potestatem tuam dabo in manu ejus:
   et erit quasi pater habitantibus Jerusalem,
   et domui Juda.
Et dabo clavem domus David super humerum ejus,
   et aperiet, et non erit qui claudat:
   et claudet, et non erit qui aperiat.
Et figam illum paxillum in loco fideli,
   et erit in solium gloriae domui patris [Al. solio domus patris] sui.
Et suspendent super eum omnem gloriam domus patris ejus,
   vasorum diversa genera,
   [Col. 0796D] omne vas parvulum,
   a vasis craterarum usque ad omne vas musicorum.
In die illa dicit Dominus exercituum:
Auferetur paxillus, qui fixus fuerat in loco fideli:
   et frangetur, et cadet,
   et peribit quod pependerat in eo,
   quia Dominus locutus est.


ONUS TYRI.
[Col. 0797A]
   [Cap. XXIII.] Ululate, naves maris:
   quia vastata est domus, unde venire consueverant:
   de terra Cethim revelatum [Al. revelata] est eis.
Tacete qui habitatis in insula:
   negotiatio Sidonis.
Transfretantes mare repleverunt te in aquis multis.
   Semen Nili, messis fluminis fruges ejus.
   et facta est negotiatio gentium.
Erubesce, Sidon:
   ait enim mare fortitudo maris, dicens:
Non parturivi, et non peperi,
   et non enutrivi juvenes,
   nec ad incrementum perduxi virgines.
Cum auditum fuerit in Aegypto,
   dolebunt cum audierint de Tyro:
Transite maria,
   ululate qui habitatis in insula:
Numquid non haec vestra est,
   [Col. 0797B] quae gloriabatur a diebus pristinis in antiquitate
      sua?
   ducent eam pedes sui longe ad peregrinandum.
Quis cogitavit hoc super Tyrum quondam coronatam,
   cujus negotiatores principes,
   institores ejus inclyti terrae?
Dominus exercituum cogitavit hoc,
   ut detraheret superbiam omnis gloriae,
   et ad ignominiam deduceret universos inclytos
      terrae.
Transi terram tuam quasi flumen, filia maris,
   non est cingulum ultra tibi.
Manum suam extendit supra mare,
   conturbavit regna:
Dominus mandavit adversus Chanaan,
   ut contereret fortes ejus, et dixit:
Non adjicies ultra, ut glorieris,
   calumniam sustinens virgo filia Sidonis:
   [Col. 0797C] in Cethim consurgens transfreta,
   ibi quoque non erit requies tibi.
Ecce terra Chaldaeorum
   talis populus non fuit,
   Assur fundavit eam,
   in captivitatem traduxerunt robustos ejus,
   suffoderunt domos ejus,
   posuerunt eam in ruinam.
Ululate, naves maris,
   quia devastata est fortitudo vestra.
Et erit in die illa:
   In oblivione eris, o Tyre, septuaginta annis,
   sicut dies regis unius:
Post septuaginta autem annos
   erit Tyro quasi canticum meretricis.
Sume citharam, circui civitatem,
   meretrix oblivioni tradita:
   bene cane,
   frequenta canticum, ut memoria tui sit.
Et erit post septuaginta annos:
[Col. 0797D] Visitabit Dominus Tyrum,
   et reducet eam ad [a 1Kb] mercedes suas:
Et rursum fornicabitur cum universis regnis terrae,
   super faciem terrae.
Et erunt negotiatio ejus, et mercedes ejus sanctificatae Domino:
   [Col. 0798A] non condentur, neque reponentur:
Quia his, qui habitaverint coram Domino, erit negotiatio ejus, ut manducent in saturitatem,
   et vestiantur usque ad vetustatem.
[Cap. XXIV.] Ecce Dominus dissipabit terram, et
      nudabit eam,
   et affliget faciem ejus,
   et disperget habitatores ejus.
Et erit sicut populus, sic sacerdos:
   et sicut servus, sic dominus ejus:
   sicut ancilla, sic domina ejus:
   sicut emens, sic ille qui vendit:
   sicut fenerator, sic is qui mutuum accipit:
   sicut qui repetit, sic qui debet.
Dissipatione dissipabitur terra,
   et direptione praedabitur.
Dominus enim locutus est verbum hoc.
Luxit, et defluxit terra, et infirmata est:
   defluxit orbis,
   infirmata est altitudo populi terrae.
[Col. 0798B] Et terra [b 2Kb] interfecta est ab habitatoribus suis:
   quia transgressi sunt leges [Al. legem],
   mutaverunt jus,
   dissipaverunt foedus sempiternum.
Propter hoc maledictio vorabit terram,
   et peccabunt habitatores ejus,
Ideoque insanient cultores ejus,
   et relinquentur homines pauci.
Luxit vindemia,
   infirmata est vitis,
   ingemuerunt omnes qui laetabantur corde.
Cessavit gaudium tympanorum,
   quievit sonitus laetantium,
   conticuit dulcedo citharae.
Cum cantico non bibent vinum:
   amara erit potio bibentibus illam.
Attrita est civitas vanitatis,
   clausa est omnis domus, nullo introeunte.
Clamor erit super vino in plateis:
   [Col. 0798C] deserta est omnis laetitia:
   translatum est gaudium terrae.
Relicta est in urbe solitudo,
   et calamitas opprimet portas.
Quia haec erunt in medio terrae,
   in medio populorum:
Quomodo si paucae olivae, quae remanserunt, excutiantur ex olea,
   et racemi, cum fuerit finita vindemia.
Hi levabunt vocem suam, atque laudabunt.
Cum glorificatus fuerit Dominus, hinnient de mari.
Propter hoc in doctrinis glorificate Dominum:
   in insulis maris nomen Domini Dei Israel.
A finibus terrae laudes audivimus,
   gloriam justi.
   Et dixi:
Secretum meum mihi,
   secretum meum mihi:
Vae mihi: praevaricantes praevaricati sunt, et praevaricatione transgressorum praevaricati sunt.
[Col. 0798D] Formido, et fovea, et laqueus super te, qui habitator es terrae.
Et erit: Qui fugerit a voce formidinis, cadet in foveam:
   et qui se explicaverit de fovea,
   tenebitur laqueo:
[Col. 0799A] Quia cataractae de excelsis apertae sunt,
   et concutientur fundamenta terrae.
Confractione confringetur terra,
   contritione conteretur terra,
   commotione commovebitur terra,
Agitatione agitabitur terra sicut ebrius, et auferetur
      quasi tabernaculum unius noctis:
Et gravabit eam iniquitas sua, et corruet,
   et non adjiciet, ut resurgat.
Et erit: In die illa visitabit Dominus super militiam
      coeli in excelso;
   et super reges terrae, qui sunt super terram.
Et congregabuntur in congregatione unius fascis in
      lacum,
   et claudentur ibi in carcere:
   et post multos dies visitabuntur.
Et erubescet luna et confundetur sol,
   cum regnaverit Dominus exercituum in monte
      Sion, et in Jerusalem,
   et in conspectu senum suorum fuerit glorificatus.
[Col. 0799B] [Cap. XXV.] Domine, Deus meus es tu, exaltabo te,
      confitebor nomini tuo: quoniam fecisti mirabilia,
   cogitationes antiquas, fideles, amen.
Quia posuisti civitatem in tumulum,
   urbem fortem in ruinam;
   domum alienorum, ut non sit civitas,
   et in sempiternum non aedificetur.
Super hoc laudabit te populus fortis,
   civitas gentium robustarum timebit te.
Quia factus es fortitudo pauperi,
   fortitudo egeno in tribulatione sua:
   spes a turbine,
   umbraculum ab aestu.
Spiritus enim robustorum quasi turbo impellens parietem:
   Sicut aestus in siti humiliabis,
Tumultum alienorum,
   et quasi calore sub nube torrente,
   propaginem fortium marcescere facies.
[Col. 0799C] Et faciet Dominus exercituum omnibus populis in
      monte hoc
   convivium pinguium,
   convivium vindemiae,
   pinguium medullatorum,
   vindemiae defecatae.
Et praecipitabit in monte isto faciem vinculi colligati
      super omnes populos,
   et telam quam orditus est super omnes nationes.
Praecipitabit mortem in sempiternum:
   et auferet Dominus Deus lacrymam ab omni facie,
   et opprobrium populi sui auferet de universa
      terra:
   quia Dominus locutus est.
Et dicet in illa die:
Ecce Deus noster iste,
   exspectavimus eum, et salvabit nos:
   iste Dominus, sustinuimus eum,
   exsultabimus, et laetabimur in salutari ejus.
[Col. 0799D] Quia requiescet manus Domini in monte isto,
   triturabitur Moab sub eo,
   sicuti teruntur paleae in plaustro.
Et extendet manus suas sub eo,
   sicut extendit natans ad natandum:
Et humiliabit gloriam ejus cum allisione manuum
      ejus.
Et munimenta sublimium murorum tuorum concident,
   et humiliabuntur,
   et detrahentur in terram usque ad pulverem.
In die illa cantabitur canticum istud in terra Juda:
   [Cap. XXVI.] Urbs fortitudinis nostrae Sion salvator, ponetur in ea murus et antemurale.
Aperite portas,
   et ingrediatur gens justa, custodiens veritatem.
Vetus error abiit:
   servabis pacem, pacem,
   quia in te speravimus.
[Col. 0800A] Sperastis in Domino in saeculis aeternis,
   in Domino Deo forti in perpetuum.
Quia incurvabit habitantes in excelso,
   civitatem sublimem humiliabit.
   Humiliabit eam usque ad terram,
   detrahet eam usque ad pulverem.
Conculcabit eam pes, pedes pauperi,
   gressus egenorum.
Semita justi recta est,
   rectus callis justi ad ambulandum.
Et in semita judiciorum tuorum, Domine, sustinuimus te:
   nomen tuum, et memoriale tuum in desiderio
      animae.
Anima mea desideravit te in nocte:
   sed et spiritu meo in praecordiis meis de mane vigilabo ad te.
Cum feceris judicia tua in terra,
   justitiam discent habitatores orbis.
Misereamur impio,
   [Col. 0800B] et non discet justitiam:
In terra sanctorum inique gessit,
   et non videbit gloriam Domini.
Domine, exaltetur manus tua, et non videant:
   videant, et confundantur zelantes [Al. confundatur zelus] populi:
   et ignis hostes tuos devoret.
Domine, dabis pacem nobis:
   omnia enim opera nostra operatus es nobis,
Domine Deus noster, possederunt nos domini absque te,
   tantum in te recordemur nominis tui.
Morientes non vivant,
   gigantes non resurgant:
   Propterea visitasti et contrivisti eos,
   et perdidisti omnem memoriam eorum.
Indulsisti genti, Domine, indulsisti genti:
   numquid glorificatus es?
   elongasti omnes terminos terrae,
[Col. 0800C] Domine, in angustia requisierunt te,
   in tribulatione murmuris doctrina tua eis.
Sicut quae concipit [Al. concepit], cum appropinquaverit ad partum
   dolens, clamat in doloribus suis:
   sic facti sumus a facie tua, Domine.
Concepimus, et quasi parturivimus, et peperimus
      spiritum:
   salutes non fecimus in terra:
Ideo non ceciderunt habitatores terrae [Al. orbis].
   Vivent [Al. vivan:] mortui tui, interfecti mei resurgent. [Al. resurgant]:
Expergiscimini et laudate qui habitatis in pulvere:
   quia ros lucis ros tuus,
   et terram gigantum detrahes in ruinam.
Vade populus meus, intra in cubicula tua,
   claude ostia tua super te.
Abscondere modicum ad momentum,
   donec pertranseat indignatio.
[Col. 0800D] Ecce enim Dominus egredietur de loco suo,
   ut visitet iniquitatem habitatoris terrae contra
      eum:
   et revelabit terra sanguinem suum,
   et non operiet ultra interfectos suos.
[Cap. XXVII.] In die illa visitabit Dominu in gladio
suo duro,
   et grandi, et forti, super Leviathan serpentem vectem,
   et super Leviathan serpentem tortuosum:
   et occident cetum, qui in mari est:
In die illa vinea meri cantabit ei.
Ego Dominus qui servo eam,
   repente propinabo ei:
   ne forte visitetur contra eam,
Nocte et die servo eam.
   Indignatio non est mihi:
Quis dabit me spinam et veprem in praelio?
   gradiar super eam,
   [Col. 0801A] succendam eam pariter.
An potius tenebit [Al. tenebo] fortitudinem meam,
      faciet pacem mihi,
   pacem faciet mihi?
Qui egrediuntur [a 2Kb] impetu a Jacob,
   florebit, et germinabit Israel, et implebunt faciem orbis semine.
Numquid juxta plagam percutiens se, percussit
      eum?
   aut sicut occidit interfectos ejus, sic occisus est?
In mensura contra mensuram, cum abjecta fuerit,
      judicabis eam:
   meditatus est in spiritu suo duro per diem aestus.
Idcirco super hoc [Al. his] dimittetur iniquitas domui Jacob:
   et iste omnis fructus, ut auferatur peccatum
      ejus,
   cum [Al. quia] posuerit omnes lapides altaris sicut lapides cineris allisos,
   non stabunt luci et delubra.
[Col. 0801B] Civitas enim munita, desolata erit,
   speciosa relinquetur, et dimittetur quasi desertum [Al. deserta]:
Ibi pascetur vitulus, et ibi accubabit,
   et consumet summitates ejus.
In siccitate messes [Al. messis] illius conterentur,
   mulieres venientes et docentes eam:
Non est enim populus sapiens,
   propterea non miserebitur ejus, qui fecit eum; et
      qui formavit eum, non parcet ei.
Et erit in die illa
   percutiet Dominus ab alveo fluminis usque ad
      torrentem Aegypti,
et vos congregabimini unus et unus, filii Israel.
Et erit in die illa, clangetur in tuba magna, et venient qui perditi fuerant de terra Assyriorum,
et qui ejecti erant in terra Aegypti,
et adorabunt Dominum in monte sancto in Jerusalem.
[Col. 0801C] [Cap. XXVIII.] Vae coronae superbiae ebriis Ephraim,
      et flori decidenti, gloriae exsultationis ejus, qui
      erant in vertice vallis pinguissimae, errantes a
      vino.
Ecce validus et fortis Dominus [Al. Domini, cum
      Heb. [Figure: [Hebrew Text] 1Kb] ,
   sicut impetus grandinis, turbo confringens, sicut
   impetus aquarum multarum inundantium et emissarum super terram spatiosam.
Pedibus conculcabitur corona superbiae ebriorum
      Ephraim.
Et erit flos decidens gloriae exsultationis ejus, qui
   est super verticem vallis pinguium, quasi temporaneum ante maturitatem autumni:
   quod cum aspexerit videns statim ut manu tenuerit, devorabit illud.
In die illa erit Dominus exercituum corona gloriae,
   et sertum exsultationis residuo populi sui:
   et spiritus judicii sedenti super judicium,
et fortitudo revertentibus de bello ad portam.
   [Col. 0802A] Verum hi quoque prae vino nescierunt,
   et prae ebrietate erraverunt:
Sacerdos et propheta nescierunt prae ebrietate,
   absorpti sunt a vino,
   erraverunt in ebrietate,
   nescierunt videntem,
   ignoraverunt judicium.
Omnes enim mensae repletae sunt vomitu, sordiumque,
   ita ut non esset ultra locus.
Quem docebit scientiam?
   et quem intelligere faciet auditum?
   ablactatos a lacte, [b 1Kb] avulsos ab uberibus.
Quia manda, remanda;
   manda, remanda;
   exspecta, reexspecta;
   exspecta, reexspecta;
   modicum ibi, modicum ibi.
In loquela enim labii, et lingua altera
   loquetur ad populum istum.
[Col. 0802B] Cui dixit: Haec requies mea, reficite lassum,
   et hoc est meum refrigerium:
   et noluerunt audire.
Et erit eis verbum Domini:
   Manda, remanda;
   manda, remanda;
   exspecta, reexspecta;
   exspecta, reexspecta;
   modicum ibi, modicum ibi:
Ut vadant, et cadant retrorsum,
   et [c 1Kb] conterantur, et illaqueentur, et capiantur.
Propter hoc audite verbum Domini, viri illusores,
   qui dominamini super populum meum, qui est in
      Jerusalem.
Dixistis enim:
   Percussimus foedus cum morte,
   et cum inferno fecimus pactum.
Flagellum inundans cum transierit, non veniet super nos:
   [Col. 0802C] quia posuimus mendacium spem nostram, et
      mendacio protecti sumus.
Idcirco haec dicit Dominus Deus:
Ecce ego mittam in fundamentis Sion lapidem,
   lapidem probatum, angularem, pretiosum, in fundamento fundatum [Al. fundatum fundamenti].
   Qui crediderit,
   non [d 1Kb] festinet,
Et ponam judicium in pondere,
   et justitiam in mensura:
Et subvertet grando spem mendacii:
   et protectionem aquae inundabunt.
Et delebitur foedus vestrum cum morte,
   et pactum vestrum cum inferno non stabit:
Flagellum inundans cum transierit,
   eritis in conculcationem.
Quandocumque [Al. cum] pertransierit, tollet vos,
   quoniam mane diluculo pertransibit in die et in
      nocte,
et tantummodo sola vexatio intellectum dabit auditui.
[Col. 0803A] Coangustatum est enim stratum, ita ut alter decidat,
   et pallium breve utrumque operire non potest.
Sicut enim in monte divisionum stabit Dominus:
   sicut in valle, quae est in Gabaon, irascetur, ut
   faciat opus suum,
   alienum opus ejus:
   ut operetur opus suum
   peregrinum est opus ab eo.
Et nunc nolite illudere,
   ne forte constringantur vincula vestra.
Consummationem enim et abbreviationem
   audivi a Domino Deo exercituum
   super universam terram.
Auribus percipite, et audite vocem meam,
   attendite, et audite eloquium meum.
Numquid tota die arabit arans ut serat, proscindet
   et sarriet humum suam?
Nonne cum adaequaverit faciem ejus, seret gith, et
      cyminum sparget,
   et ponet triticum per ordinem,
   [Col. 0803B] et hordeum et milium, et viciam in finibus suis?
Et erudiet illum judicio,
Deus suus docebit illum.
Non enim in ferris triturabitur gith,
   nec rota plaustri super cyminum circuibit,
   sed in virga excutietur gith,
   et cyminum in baculo:
   Panis autem comminuetur:
Verum non in perpetuum triturans triturabit illum,
   neque vexabit eum rota plaustri,
   nec in ungulis suis comminuet eum.
Et hoc a [a 1Kb] Domino Deo exercituum exivit,
   ut mirabile faceret consilium,
   et magnificaret justitiam.
[Cap. XXIX.] Vae Ariel civitas,
   quam expugnavit David:
Additus est annus ad annum:
   solemnitates evolutae sunt.
Et circumvallabo Ariel,
   [Col. 0803C] et erit tristis et moerens,
   et erit mihi quasi Ariel.
Et circumdabo quasi sphaeram in circuitu tuo,
   et jaciam contra te aggerem,
   et munimenta ponam in obsidionem tuam.
Humiliaberis, de terra loqueris,
   et de humo audietur eloquium tuum:
      Et erit quasi Pythonis de terra vox tua, de humo eloquium tuum mussitabit.
Et erit sicut pulvis tenuis multitudo ventilantium te:
   et sicut favilla pertransiens multitudo eorum,
   qui contra te praevaluerunt:
   eritque repente confestim.
A Domino exercituum visitabitur in tonitruo, et commotione terrae,
   et voce magna turbinis et tempestatis,
   et flammae ignis devorantis.
Et erit sicut somnium visionis nocturnae multitudo
      omnium gentium, quae dimicaverunt contra
      Ariel,
   [Col. 0803D] et omnes qui militaverunt, et obsederunt, et praevaluerunt adversus eam.
Et sicut somniat esuriens, et comedit,
   cum autem fuerit expergefactus,
   vacua est anima ejus:
   et sicut somniat sitiens, et bibit,
   et postquam fuerit expergefactus [Al. evigilaverit],
   lassus adhuc sitit,
   et anima ejus vacua est:
Sic erit multitudo omnium gentium,
   quae dimicaverunt contra montem Sion.
Obstupescite, et admiramini,
   fluctuate et vacillate:
   [Col. 0804A] inebriamini, et non a vino:
   movemini, et non ab ebrietate.
Quoniam miscuit vobis Dominus spiritum soporis,
   claudet oculos vestros, prophetas
   et [b 1Kb] principes vestros, qui vident visiones, operiet.
Et erit vobis visio omnium
   sicut verba libri signati,
   quem cum dederint scienti litteras, dicent:
   Lege istum: et respondebit:
   Non possum, signatus est enim.
   Et dabitur liber nescienti litteras, diceturque ei:
   Lege: et respondebit:
   Nescio litteras.
Et dixit Dominus: Eo quod appropinquat populus
      iste ore suo,
   et labiis suis glorificat me,
   cor autem ejus longe est a me,
   et timuerunt me mandato hominum et doctrinis:
[Col. 0804B] Ideo ecce ego addam ut admirationem faciam populo
      huic, miraculo grandi et stupendo:
   peribit enim sapientia a sapientibus ejus,
   et intellectus prudentium ejus abscondetur.
Vae qui profundi estis corde,
   ut a Domino abscondatis consilium:
   quorum sunt in tenebris opera, et dicunt:
Quis videt nos, et quis novit nos?
Perversa est haec vestra cogitatio:
   quasi si lutum contra figulum cogitet,
   et dicat opus factori suo: Non fecisti me:
   et figmentum dicat fictori suo: Non intelligis.
Nonne adhuc in modico et in brevi convertetur Libanus in Chermel,
   et Chermel in saltum reputabitur?
Et audient in die illa surdi verba libri,
   et de tenebris et caligine oculi caecorum videbunt.
Et addent mites in Domino laetitiam,
   et pauperes homines in sancto Israel exsultabunt.
[Col. 0804C] Quoniam defecit qui praevalebat,
   consummatus est illusor,
   et succisi sunt omnes qui vigilabant super iniquitatem:
   qui peccare faciebant homines in verbo,
   et arguentem in porta supplantabant,
   et declinaverunt frustra a justo.
Propter hoc, haec dicit Dominus ad domum Jacob,
   qui redemit Abraham:
Non modo confundetur Jacob,
   nec modo vultus ejus erubescet:
   sed cum viderit filios suos, opera manuum mearum, in medio sui sanctificantes nomen meum,
   et sanctificabunt sanctum Jacob,
   et Deum Israel praedicabunt;
Et scient errantes spiritu intellectum,
   et mussitatores discent legem.
[Cap. XXX.] Vae, filii desertores, dicit Dominus,
   ut faceretis consilium, et non ex me:
   et ordiremini telam, et non per spiritum meum,
   [Col. 0804D] ut adderetur [Al. adderetis] peccatum super peccatum:
   qui ambulatis, ut descendatis in Aegyptum,
   et os meum non interrogastis,
Sperantes auxilium in fortitudine Pharaonis,
   et habentes fiduciam in umbra Aegypti.
Et erit vobis fortitudo Pharaonis in confusionem,
   et fiducia umbrae Aegypti in ignominiam.
   Erant [Al. erunt] enim in Tanis principes tui,
   et nuntii tui usque ad Anes pervenerunt.
Omnes confusi sunt super populo,
   qui eis prodesse non potuit [Al. poterit]:
Non fuerunt in auxilium, et in aliquam utilitatem,
   [Col. 0805A] sed in confusionem et in opprobrium.


ONUS JUMENTORUM AUSTRI.

In terra tribulationis et angustiae leaena, et leo:
   ex eis vipera, et regulus volans,
Portantes super humeros jumentorum divitias suas,
   et super gibbum camelorum thesauros suos, ad
      populum, qui eis prodesse non poterit.
Aegyptus enim frustra et vane auxiliabitur:
   ideo clamavi super hoc:
Superbia tantum est, quiesce.
Nunc ingressus scribe eis super buxum,
   et in libro diligenter exara illud,
Et erit in die novissimo in testimonium,
   et usque in aeternum.
Populus enim ad iracundiam provocans est,
   et filii mendaces, filii nolentes audire legem Dei.
Qui dicunt videntibus: Nolite videre,
   et aspicientibus: Nolite aspicere nobis ea quae
      recta sunt:
[Col. 0805B] Loquimini nobis placentia,
   videte nobis errores.
Auferte a me viam,
   declinate a me semitam,
   cesset a facie nostra sanctus Israel.
Propterea haec dicit sanctus Israel:
Pro eo quod reprobastis verbum hoc,
   et sperastis in calumnia et tumultu,
   et innixi estis super eo:
Propterea erit vobis iniquitas haec sicut interruptio
      cadens,
   et requisita in muro excelso:
Quoniam subito, dum non speratur, veniet contritio
      ejus.
Et comminuetur sicut conteritur lagena
   figuli contritione pervalida:
   et non invenietur de fragmentis ejus testa, in qua
      portetur igniculus de incendio,
   aut hauriatur parum aquae de fovea.
[Col. 0805C] Quia haec dicit Dominus Deus sanctus Israel:
Si revertamini et quiescatis,
   salvi eritis:
In silentio et in spe
   erit fortitudo vestra.
Et noluistis, et dixistis:
Nequaquam, sed ad equos fugiemus:
   ideo fugietis.
Et super veloces ascendemus:
   ideo velociores [Al. veloces] erunt, qui persequentur vos.
Mille homines a facie terroris unius, et a facie terroris quinque fugietis,
   donec relinquamini quasi malus navis in vertice
      montis,
   et quasi signum super collem.
Propterea exspectat Dominus, ut misereatur vestri:
   et ideo exaltabitur parcens vobis:
   quia Deus judicii Dominus:
   beati omnes, qui exspectant eum.
[Col. 0805D] Populus enim Sion habitabit in Jerusalem,
   plorans nequaquam plorabis,
   miserans miserebitur tui:
   ad vocem clamoris tui statim ut audierit, respondebit tibi.
Et dabit vobis Dominus panem arctum, et aquam
      brevem:
   et non faciet avolare [Al. additur a te] ultra doctorem tuum:
Et erunt oculi tui videntes praeceptorem tuum.
Et aures tuae audient verbum post tergum monentis:
Haec via, ambulate in ea:
   et non declinetis [Al. tacet et non declinetis] neque
      ad dexteram, neque ad sinistram.
Et contaminabis laminas sculptilium argenti tui,
   et vestimentum conflatilis auri tui,
   et disperges ea sicut immunditiam menstruatae.
   Egredere, dices ei:
[Col. 0806A] Et dabitur pluvia semini tuo, ubicumque seminaveris in terra:
   et panis frugum terrae erit uberrimus, et pinguis,
Pascetur in possessione tua in die illa agnus spatiose:
   et tauri tui, et pulli asinorum, qui operantur terram, commixtum migma comedent
   sicut in area ventilatum est.
Et erunt super omnem montem excelsum, et super
      omnem collem elevatum rivi currentium aquarum,
   in die interfectionis multorum, cum ceciderint
      turres.
Et erit lux lunae sicut lux solis,
   et lux solis erit septempliciter sicut lux septem
      dierum,
   in die qua alligaverit Dominus vulnus populi sui,
   et percussuram plagae ejus sanaverit.
Ecce nomen Domini venit de longinquo,
   ardens furor ejus, et gravis ad portandum:
[Col. 0806B] Labia ejus repleta sunt indignatione,
   et lingua ejus quasi ignis devorans.
Spiritus ejus velut torrens inundans usque ad medium colli, ad perdendas gentes in nihilum [Al.
      pro nihili],
   et frenum erroris, quod erat in maxillis populorum.
Canticum erit vobis sicut nox sanctificatae solemnitatis,
   et laetitia cordis sicut qui pergit cum tibia,
   ut intret in montem Domini ad fortem Israel.
Et auditam faciet Dominus gloriam vocis suae,
   et terrorem brachii sui ostendet in comminatione
      furoris,
   et flamma ignis devorantis:
   allidet in turbine et in lapide grandinis.
A voce enim Domini pavebit Assur virga percussus.
Et erit transitus virgae fundatus,
   quam requiescere faciet Dominus super eum.
[Col. 0806C] In tympanis et citharis, et in bellis praecipuis expugnabit eos.
Praeparata est enim ab heri Thopheth,
   a rege praeparata, profunda et dilatata.
Nutrimenta ejus, ignis et ligna multa:
   flatus Domini sicut torrens sulphuris succendens
      eam.
[Cap. XXXI.] Vae qui descendunt in Aegyptum ad
      auxilium, in equis sperantes,
   et habentes fiduciam super quadrigis, quia multae
      sunt,
   et super equitibus, quia praevalidi nimis:
Et non sunt confisi super sanctum Israel,
   et Dominum non requisierunt.
Ipse autem sapiens adduxit malum,
   et verba sua non abstulit:
Et consurget contra domum pessimorum,
   et contra auxilium operantium iniquitatem.
Aegyptus, homo, et non Deus:
   et equi eorum, caro, et non spiritus:
[Col. 0806D] Et Dominus inclinabit manum suam,
   et corruet auxiliator,
   et cadet cui praestatur auxilium,
   simulque omnes consumentur.
Quia haec dicit Dominus ad me:
Quomodo si rugiat leo, et catulus leonis super praedam suam, cum occurrerit ei multitudo pastorum,
   a voce eorum non formidabit, et a multitudine
      eorum non pavebit:
   sic descendet Dominus exercituum, ut praelietur
   super montem Sion, et super collem ejus.
Sicut aves volantes, sic proteget Dominus exercituum Jerusalem,
   protegens et liberans,
   transiens et salvans.
Convertimini sicut in profundum recesseratis, filii
      Israel.
[Col. 0807A] In die enim illa abjiciet vir idola argenti sui, et idola
      auri sui,
   quae fecerunt vobis manus vestrae in peccatum.
Et cadet Assur in gladio non viri,
   et gladius non hominis vorabit eum,
   et fugiet non a facie gladii:
   et juvenes ejus vectigales erunt:
   et fortitudo ejus a terrore transibit,
   et pavebunt fugientes principes ejus:
Dixit Dominus, cujus ignis est in Sion,
   et caminus ejus in Jerusalem.
[Cap. XXXII.] Ecce in justitia regnabit rex,
   et principes in judicio praeerunt.
Et erit vir sicut qui absconditur a vento, et celat se
      a tempestate,
   sicut rivi aquarum in siti,
   et umbra petrae prominentis in terra deserta.
Non caligabunt oculi videntium,
   et aures audientium diligenter auscultabunt.
Et cor stultorum intelliget scientiam,
   [Col. 0807B] et lingua balborum velociter loquetur et plane.
Non vocabitur ultra is, qui insipiens est, princeps:
   neque fraudulentus appellabitur major [Al. magnus]:
Stultus enim fatua loquetur,
   et cor ejus faciet iniquitatem, ut perficiat simulationem,
   et loquatur ad Dominum fraudulenter,
   et vacuam faciat animam esurientis,
   et potum sitienti auferat.
Fraudulenti vasa pessima sunt:
   ipse enim cogitationes concinnavit ad perdendos
      mites in sermone mendaci,
   cum loqueretur pauper judicium.
Princeps vero ea, quae digna sunt principe, cogitabit, et ipse super duces stabit.
Mulieres opulentae, surgite,
   et audite vocem meam:
   filiae confidentes, percipite auribus eloquium
      [Col. 0807C] meum.
Post dies et annum, et vos conturbabimini confidentes:
   consummata est enim vindemia,
   collectio ultra non veniet.
Obstupescite, opulentae;
   conturbamini, confidentes:
   exuite vos, et confundimini,
   accingite lumbos vestros. Super ubera plangite,
   super regione desiderabili,
   super vinea fertili.
Super humum populi mei spinae et vepres ascendent:
   quanto magis super omnes domos gaudii civitatis
      exsultantis!
Domus enim dimissa est,
   multitudo urbis relicta est,
Tenebrae et palpatio facta sunt super speluncas usque in aeternum.
   Gaudium onagrorum pascua gregum,
   [Col. 0807D] donec effundatur super nos spiritus de excelso,
Et erit desertum in Chermel,
   et Chermel in saltum reputabitur.
Et habitabit in solitudine judicium,
   et justitia in Chermel sedebit.
Et erit opus justitiae pax,
   et cultus justitiae silentium,
   et securitas usque in sempiternum.
Et sedebit populus meus in pulchritudine pacis,
   et in tabernaculis fiduciae,
   et in requie opulenta.
Grando autem in descensione saltus,
   [Col. 0808A] et humilitate humiliabitur civitas.
Beati, qui seminatis super omnes aquas,
   immittentes pedem bovis et asini.
   [Cap. XXXIII.] Vae qui praedaris,
   nonne et ipse praedaberis?
Et qui spernis,
   nonne et ipse sperneris?
Cum consummaveris depraedationem,
   depraedaberis:
Cum fatigatus desieris contemnere,
   contemneris.
Domine, miserere nostri: te enim exspectavimus:
   esto brachium nostrum [Al. eorum] in mane,
   et salus nostra in tempore tribulationis.
A voce angeli fugerunt populi,
   et ab exaltatione tua dispersae sunt gentes.
Et congregabuntur spolia vestra sicut colligitur bruchus:
   velut cum fossae plenae fuerint de eo.
Magnificatus est Dominus,
   [Col. 0808B] quoniam habitavit in excelso:
   implevit Sion judicio et justitia.
Et erit fides in temporibus tuis:
   divitiae salutis sapientia et scientia,
   timor Domini ipse thesaurus ejus.
Ecce videntes clamabunt foris,
   angeli pacis amare flebunt.
Dissipatae sunt viae,
   cessavit transiens per semitam,
   irritum factum est pactum,
Projecit civitates,
   non reputavit homines.
Luxit, et elanguit terra:
   confusus est Libanus, et obsorduit,
   et factus est Saron sicut desertum:
   et concussa est Basan, et Charmelus.
Nunc consurgam, dicit Dominus:
   nunc exaltabor, nunc sublevabor.
   Concipietis ardorem,
   [Col. 0808C] parietis stipulam:
   spiritus vester ut ignis vorabit vos.
Et erunt populi quasi de incendio cinis,
   spinae congregatae igni comburentur.
Audite, qui longe estis, quae fecerim,
   et cognoscite, vicini, fortitudinem meam.
Conterriti sunt in Sion peccatores,
   possedit tremor hypocritas.
Quis poterit habitare de vobis cum igne devorante?
   quis habitabit ex vobis cum ardoribus sempiternis?
Qui ambulat in justitiis,
   et loquitur veritatem,
Qui projicit avaritiam ex calumnia,
   et excutit manus suas ab omni munere,
Qui obturat aures suas ne audiat sanguinem,
   et claudit oculos suos ne videat malum.
Iste in excelsis habitabit,
   munimenta saxorum sublimitas ejus:
Panis ei datus est,
   [Col. 0808D] aquae ejus fideles sunt.
Regem in decore suo videbunt oculi ejus,
   cernent terram de longe.
   Cor tuum meditabitur timorem:
Ubi est litteratus [Al. Scriba]?
   ubi legis verba ponderans?
   ubi doctor parvulorum?
Populum [a 1Kb] impudentem non videbis,
   populum alti sermonis:
   ita ut non possis intelligere disertitudinem linquae
   ejus,
   in quo nulla est sapientia.
[Col. 0809A] Respice, Sion, civitatem solemnitatis nostrae:
   oculi tui videbunt, Jerusalem, habitationem opulentam,
   tabernaculum, quod nequaquam transferri poterit:
   nec auferentur clavi ejus in sempiternum,
   et omnes funiculi ejus non rumpentur:
Quia solummodo ibi magnificus Dominus noster:
   locus fluviorum
   rivi latissimi et patentes:
Non transibit per eam navis remigum,
   neque trieris magna transgredietur eum.
Dominus enim judex noster,
   Dominus legifer noster,
   Dominus rex noster:
   ipse salvabit nos.
Laxati sunt funiculi tui,
   sed non praevalebunt:
Sic erit malus [a 9Kb] tuus
   ut dilatare signum non queas.
Tunc dividentur spolia praedarum multarum:
   [Col. 0809B] claudi diripient rapinam.
Nec dicet vicinus: Elangui:
   populus qui habitat in ea,
   auferretur ab eo iniquitas.
[Cap. XXXIV.] Accedite, gentes, et audite,
   et populi, attendite:
Audiat terra, et plenitudo ejus:
   orbis, et omne germen ejus.
Quia indignatio Domini super omnes gentes,
   et furor super universam militiam eorum:
   interfecit eos, et dedit eos [Al. tacet eos] in occisionem.
Interfecti eorum projicientur,
   et de cadaveribus eorum ascendet foetor:
Tabescent montes a sanguine eorum.
   Et tabescet omnis militia coelorum,
Et complicabuntur sicut liber coeli:
   et omnis malitia eorum defluet,
   sicut defluit folium de vinea et de ficu.
   [Col. 0809C] Quoniam inebriatus est in coelo gladius meus:
Ecce super Idumaeam descendet,
   et super populum interfectionis meae, ad judicium.
Gladius Domini repletus est sanguine, incrassatus est
   adipe,
De sanguine agnorum et hircorum,
   de sanguine medullatorum arietum:
Victima enim Domini in Bosra,
   et interfectio magna in terra Edom.
Et descendent unicornes cum eis,
   et tauri cum potentibus:
Inebriabitur terra eorum sanguine,
   et humus eorum adipe pinguium:
Quia dies ultionis Domini,
   annus retributionum judicii Sion.
Et convertentur torrentes ejus in picem,
   et humus ejus in sulphur:
Et erit terra ejus in picem ardentem nocte et die,
   non exstinguetur in sempiternum:
Ascendet fumus ejus a generatione in generationem:
   desolabitur in saecula saeculorum,
   [Col. 0809D] non erit transiens per eam.
Et possidebunt illam onocrotalus et ericius:
   et ibis et corvus habitabunt in ea:
Et extendetur super eam mensura, ut redigatur ad
      nihilum,
et perpendiculum in desolationem.
Nobiles ejus non erunt ibi:
   [Col. 0810A] regem potius invocabunt,
   et omnes principes ejus erunt in nihilum.
Et orientur in domibus [Al. domo] ejus spinae, et
   urticae,
   et paliurus in munitionibus ejus:
Et erit cubile draconum,
   et pascua struthionum:
   et occurrent daemonia [b 1Kb] onocentauris,
   et pilosus clamabit alter ad alterum:
Ibi cubavit [Al. cubabit] lamia,
   et invenit [Al. inveniet] sibi requiem.
Ibi habuit foveam ericius,
   et enutrivit catulos,
   et circumfodit, et fovit in umbra ejus:
Illuc congregati sunt milvi,
   alter ad alterum.
Requirite diligenter in libro Domini, et legite,
   unum ex eis non defuit,
   alter alterum non quaesivit,
Quia quod ex ore meo procedit, ille mandavit,
   [Col. 0810B] et spiritus ejus ipse congregavit ea.
Et ipse misit eis sortem,
   et manus ejus divisit eam illis in mensuram:
Usque in aeternum possidebunt eam,
   in generationem et generationem habitabunt in ea.
[Cap. XXXV.] Laetabitur deserta et invia,
   et exsultabit solitudo, et florebit quasi lilium.
Germinans germinabit,
   et exsultabit laetabunda et laudans:
Gloria Libani data est ei:
   decor Charmeli, et Saron.
Ipsi videbunt gloriam Domini,
   et decorem Dei nostri:
Confortate manus dissolutas,
   et genua debilia roborate,
Dicite pusillanimis:
Confortamini, nolite timere:
   ecce Deus vester ultionem adducet retributionis:
   Deus ipse veniet, et salvabit vos.
[Col. 0810C] Tunc aperientur oculi caecorum,
   et aures surdorum patebunt.
Tunc saliet sicut cervus claudus,
   et aperta erit lingua mutorum,
Quia scissae sunt in deserto aquae,
   et torrentes, in solitudine.
Et quae erat arida, erit in stagnum.
   et sitiens in fontes aquarum.
In cubilibus, in quibus prius dracones habitabant,
   orietur viror calami et junci.
Et erit ibi semita et via,
   et via sancta vocabitur:
Non transibit per eam pollutus,
   et haec erit [c 1Kb] nobis [Vulg. vobis] directa via,
   ita ut stulti non errent per eam.
Non erit ibi leo,
   et mala bestia non ascendet per eam,
   nec invenietur ibi:
Et ambulabunt [Al. add. per eam] qui liberati fuerint,
   et redempti a Domino.
Convertentur, et venient in Sion cum laude:
   [Col. 0810D] et laetitia sempiterna super caput eorum:
Gaudium et laetitiam obtinebunt,
   et fugiet dolor et gemitus.
[Cap. XXXVI.] Et factum est in quarto decimo anno
      regis Ezechiae,
   ascendit Sennacherib rex Assyriorum super omnes civitates Juda munitas, et cepit eas.
[Col. 0811A] Et misit rex Assyriorum Rabsacen de Lachis in Jerusalem, ad regem Ezechiam in manu gravi,
   et stetit in aquaeductu piscinae superioris in via
      agri fullonis.
Et egressus est ad eum Eliacim filius Helciae qui erat
      super domum, et Sobna scriba,
   et Joahe filius Asaph a commentariis.
Et dixit ad eos Rabsaces:
   Dicite Ezechiae:
Haec dicit rex magnus rex Assyriorum:
   Quae est ista fiducia, qua confidis?
   aut quo consilio vel fortitudine rebellare disponis?
Super quem habes fiduciam, quia recessisti a me?
Ecce confidis super baculum arundineum confractum
      istum, super Aegyptum:
   cui si innisus fuerit homo, intrabit in manum ejus,
      et perforabit eam:
Sic Pharao rex Aegypti omnibus
   qui confidunt in eo.
Quod si responderis mihi: In Domino
   [Col. 0811B] Deo nostro confidimus:
   nonne ipse est, cujus abstulit Ezechias excelsa et
      altaria,
   et dixit Judae et Jerusalem:
   Coram altari isto adorabitis?
Et nunc trade te Domino meo regi Assyriorum,
   et dabo tibi duo millia equorum,
   nec poteris ex te praebere ascensores eorum:
Et quomodo sustinebis faciem judicis unius loci ex
      servis domini mei minoribus?
   Quod si confidis in Aegypto, in quadriga, et in equitibus:
   et nunc numquid sine Domino ascendi ad terram
      istam, ut disperderem eam?
Dominus dixit ad me:
   Ascende super terram istam, et disperde eam.
Et dixit Eliacim, et Sobna, et Joahe ad Rabsacen:
Loquere ad servos tuos Syra lingua:
   intelligimus enim:
[Col. 0811C] Ne loquaris ad nos Judaice in auribus populi,
   qui est super murum.
Et dixit ad eos Rabsaces:
   Numquid ad domimum tuum et ad te misit me dominus meus, ut loquerer omnia verba ista;
   et non potius ad viros, qui sedent in muro, ut comedant stercora sua,
   et bibant urinam pedum suorum vobiscum?
Et stetit Rabsaces, et clamavit voce magna Judaice,
   et dixit:
Audite verba regis magni
   regis Assyriorum.
Haec dicit rex:
Non seducat vos Ezechias, quia non poterit eruere
      vos.
   Et non vobis tribuat fiduciam Ezechias super Domino, dicens:
Eruens liberabit nos Dominus:
   non dabitur civitas ista in manu regis Assyriorum.
Nolite audire Ezechiam:
   [Col. 0811D] haec enim dicit rex Assyriorum:
Facite mecum benedictionem, et egredimini ad me,
   et comedite unusquisque vineam suam,
   et unusquisque ficum suam:
Et bibite, unusquisque aquam cisternae suae,
   donec veniam, et tollam vos ad terram, quae est ut
      terra vestra [Al. similis terrae vestrae],
   terram frumenti et vini,
   terram panum et vinearum.
Nec conturbet vos Ezechias, dicens:
   Dominus liberabit nos.
Numquid liberaverunt dii gentium unusquisque terram suam de manu regis Assyriorum?
[Col. 0812A] Ubi est deus Emath, et Arphad?
   ubi est deus Sepharvaim?
   numquid liberaverunt Samariam de manu mea?
Quis est ex omnibus diis terrarum istarum, qui eruerit terram suam de manu mea?
Et siluerunt, ut eruat Dominus Jerusalem de manu
   mea,
   et non responderunt ei verbum.
Mandaverat enim rex, dicens:
   Ne respondeatis ei.
Et ingressus est Eliacim filius Helciae, qui erat super
      domum,
   Et Sobna scriba, et Joahe filius Asaph a commentariis, ad Ezechiam scissis vestibus,
   et nuntiaverunt ei verba Rabsacis.
[Cap. XXXVII.] Et factum est, cum audisset rex Ezechias,
   scidit vestimenta sua, et obvolutus est sacco,
   et intravit in domum Domini [Al. Dei]:
Et misit Eliacim, qui erat super domum, et Sobnam
      [Col. 0812B] scribam, et seniores de sacerdotibus, opertos
      saccis, ad Isaiam filium Amos prophetam [Al.
      prophetae],
   et dixerunt ad eum:
Haec dicit Ezechias:
   Dies tribulationis [a 1Kb] ,
   et correptionis,
   et blasphemiae,
   dies haec:
Quia venerunt filii usque ad partum,
   et virtus non est parturienti [Al. pariendi].
Si quomodo audiat Dominus Deus tuus verba Rabsacis,
   quem misit rex Assyriorum dominus suus ad blasphemandum Deum viventem,
   et exprobrandum sermonibus, quos audivit Dominus Deus tuus.
Leva ergo orationem pro reliquiis,
   quae repertae sunt.
Et venerunt servi regis Ezechiae ad Isaiam.
      [Col. 0812C] Et dixit ad eos Isaias:
Haec dicetis domino vestro:
Haec dicit Dominus:
Ne timeas a facie verborum, quae audisti,
   quibus blasphemarunt pueri regis Assyriorum me.
Et ego dabo ei spiritum,
   et audiet nuntium, et revertetur ad terram suam,
   et corruere eum faciam gladio in terra sua.
Reversus est autem Rabsaces,
   et invenit regem Assyriorum praeliantem adversus
      Lobnam.
Audierat enim quia profectus esset de Lachis,
   et audivit de [b 1Kb] Tharaca rege Aethiopiae, dicentes:
Egressus est, ut pugnet contra te.
   Quod cum audisset, misit nuntios ad Ezechiam,
      dicens:
Haec dicetis Ezechiae regi Judae, loquentes:
Non te decipiat Deus tuus,
   in quo tu confidis, dicens:
Non dabitur Jerusalem in manu regis Assyriorum.
   [Col. 0812D] Ecce in audisti omnia, quae fecerunt reges Assyriorum omnibus terris, quas subverterunt,
   et tu poteris liberari?
Numquid eruerunt eos dii gentium, quos subverterunt patres mei?
Gozam, et Aram, et Reseph, et filios Eden, qui erant
      in Thalassar?
Ubi est rex Emath, et rex Arphad,
   et rex urbis Sepharvaim, Ana, et Ava
Et tulit Ezechias libros de manu nuntiorum, et legit
      eos, et ascendit in domum Domini,
   et expandit eos Ezechias [Al. tacet Ezechias] coram Domino.
   [Col. 0813A] Et oravit Ezechias [Al. tacet Ezechias] ad Dominum, dicens:
   Domine exercituum, Deus Israel, qui sedes super
      cherubim,
   tu es Deus solus omnium regnorum terrae,
   tu fecisti coelum et terram.
Inclina, Domine, aurem tuam, et audi:
   aperi, Domine, oculos tuos, et vide,
   et audi omnia verba Sennacherib, quae misit ad
      blasphemandum Deum viventem.
Vere enim, Domine, desertas fecerunt reges Assyriorum terras, et regiones earum;
   et dederunt deos earum igni:
Non enim erant dii,
   sed opera manuum hominum,
   lignum et lapis:
   et comminuerunt eos.
Et nunc, Domine Deus noster, salva nos de manu
      ejus:
   [Col. 0813B] et cognoscant omnia regna terrae, quia
   tu es Dominus [Al. Deus] solus.
Et misit Isaias filius Amos ad Ezechiam, dicens:
Haec dicit Dominus Deus Israel:
Pro quibus rogasti me de Sennacherib rege Assyriorum,
   hoc est verbum, quod locutus est Dominus super
      eum:
Despexit te,
   et subsannavit te, virgo filia Sion:
   post te caput movit, filia Jerusalem.
Cui exprobrasti, et quem blasphemasti,
   et super quem exaltasti vocem [Al. add. tuam], et
      levasti altitudinem oculorum tuorum?
Ad sanctum Israel.
In manu servorum tuorum exprobrasti Domino: et
      dixisti:
In multitudine quadrigarum mearum ego ascendi altitudinem montium, juga Libani.
   et succidam excelsa cedrorum ejus,
   [Col. 0813C] et electas abietes illius,
Et introibo altitudinem summitatis ejus,
   saltum Charmeli ejus.
Ego fodi, et bibi aquam,
   et exsiccavi vestigio pedis mei omnes rivos aggerum.
Namquid non audisti, quae olim fecerim ei?
   ex diebus antiquis ego plasmavi illud:
   et nunc adduxi [Al. add. eos; f. illud, ex Heb.]:
Et factum est in eradicationem collium compugnantium,
   et civitatum munitarum.
Habitatores earum breviata manu contremuerunt,
   et confusi sunt:
Facti sunt sicut fenum agri,
   et gramen pascuae,
   et herba tectorum, quae exaruit antequam maturesceret,
Habitationem tuam, et egressum tuum, et introitum
      [Col. 0813D] tuum cognovi,
   et insaniam tuam contra me.
Cum fureres adversum me,
   superbia tua ascendit in aures meas:
Ponam ergo circulum in naribus tuis,
   et frenum in labiis tuis,
   et reducam te in viam, per quam venisti.
Tibi autem hoc erit signum:
Comede hoc anno quae sponte nascuntur,
   et in anno secundo pomis vescere:
In anno autem tertio seminate, et metite, et plantate
      vineas, et comedite fructum earum.
Et mittet id, quod salvatum fuerit de domo Juda
   et quod reliquum est, radicem deorsum,
   et faciet fructum sursum:
Quia de Jerusalem exibunt reliquiae,
   et salvatio de monte Sion:
Zelus Domini exercituum faciet istud,
Propterea haec dicit Dominus de rege Assyriorum:
[Col. 0814A] Non introibit civitatem hanc,
   et non jaciet ibi sagittam,
   et non occupabit eam clypeus,
   et non mittet in circuitu ejus aggerem.
In via qua venit [Al. veniet], per eam revertetur,
   et civitatem hanc non ingredietur, dicit Dominus:
Et protegam civitatem istam, ut salvet (Al. et salvabo) eam propter me,
   et propter David servum meum.
Egressus est autem angelus Domini (Al. Dei),
   et percussit in castris Assyriorum centum octoginta quinque millia.
Et surrexerunt mane,
   et ecce omnes (Al. omnia), cadavera mortuorum.
Et egressus est, et abiit,
   et reversus est Sennacherib rex Assyriorum et habitavit in Ninive.
Et factum est, cum adoraret in templo Nefrach deum
      suum,
[Col. 0814B] Adramelech et Sarasar filii ejus percusserunt eum
      gladio:
   fugeruntque in terram Ararat,
   et regnavit Asaraddon filius ejus pro eo.
(Cap. XXXVIII.) In diebus illis aegrotavit Ezechias
      usque ad mortem:
Et introivit ad eum Isaias filius Amos propheta, et
      dixit ei:
Haec dicit Dominus:
   Dispone domui tuae,
   quia morieris tu, et non vives.
Et convertit Ezechias faciem suam ad parietem,
   et oravit ad Dominum, et dixit:
Obsecro, Domine,
   memento, quaeso,
   quomodo ambulaverim coram te in veritate, et in
      corde perfecto,
   et quod bonum est in oculis tuis fecerim.
Et flevit Ezechias fletu magno,
Et factum est verbum Domini ad Isaiam, dicens:
   [Col. 0814C] Vade, et dic Ezechiae:
Haec dicit Dominus Deus David patris tui:
   Audivi orationem tuam,
   vidi lacrymam tuam:
Ecce ego adjiciam super dies tuos quindecim annos:
   et de manu regis Assyriorum eruam te,
   et civitatem istam,
   et protegam eam.
Hoc autem tibi erit signum a Domino,
   quia faciet Dominus verbum hoc, quod locutus est:
Ecce ego reverti faciam umbram linearum,
   per quas descenderet in horologio Achaz in sole,
   retrorsum decem lineis
Et reversum decem lineis,
Et reversus est sol decem lineis,
   per gradus quos descenderat.


SCRIPTURA EZECHIAE REGIS JUDA,


Cum aegrotasset et convaluisset de infirmitate sua.

[Col. 0814D] Ego dixi: In dimidio dierum meorum vadam ad portas inferi.
Quaesivi residuum annorum meorum.
   Dixi: Non videbo Dominum Deum in terra viventium.
Non aspiciam hominem ultra
   et habitatorem quietis.
Generatio mea ablata est,
   et convoluta est a me, quasi tabernaculum pastorum.
Praecisa est, velut a texente, vita mea.
   dum adhuc ordirer, succidit me:
   de mane usque ad vesperam finies me.
Sperabam usque ad mane,
   quasi leo sic contrivit omnia ossa mea.
De mane usque ad vesperam finies me;
   sicut pullus hirundinis, sic clamabo,
   meditabor ut columba.
Attenuati sunt oculi mei,
   [Col. 0815A] suspicientes in excelsum,
Domine, vim patior,
   responde pro me.
Quid dicam, aut quid respondebit mihi, cum ipse
      fecerit?
   Recogitabo (Al. reputabo) omnes annos meos
   in amaritudine animae meae.
Domine, si sic vivitur, et in talibus vita spiritus mei,
   corripies me, et vivificabis me.
Ecce in pace amaritudo mea amarissima:
Tu autem eruisti animam meam, ut non periret,
   projecisti post tergum tuum omnia peccata mea.
Quia non infernus confitebitur tibi, neque mors laudabit te:
   non exspectabunt qui descendunt in lacum, veritatem tuam.
Vivens, vivens ipse confitebitur tibi, sicut et ego hodie:
   pater filiis notam faciet veritatem tuam.
Domine, salvum me fac,
   [Col. 0815B] et psalmos nostros cantabimus cunctis diebus vitae
      nostrae in domo Domini.
Et jussit Isaias, ut tollerent massam de ficis
   et cataplasmarent super vulnus,
   et sanaretur.
Et dixit Ezechias:
Quod erit signum quia ascendam in domum Domini?
(Cap. XXXIX.) In tempore illo
   misit Merodach Baladan, filius Baladam rex Babylonis, libros et munera ad Ezechiam:
   audierat enim quod aegrotasset et convaluisset.
Laetatus est autem super eis Ezechias,
   et ostendit eis cellam aromatum,
   et argenti, et auri, et odoramentorum,
   et unguenti optimi,
   et omnes apothecas supellectilis suae,
   et universa quae inventa sunt in thesauris ejus.
Non fuit verbum quod non ostenderet eis Ezechias,
      in domo sua,
   [Col. 0815C] et in omni potestate sua.
Introivit autem Isaias propheta ad regem Ezechiam,
   et dixit ei:
Quid dixerunt viri isti,
   et unde venerunt ad te?
Et dixit Ezechias:
De terra longinqua venerunt ad me,
   de Babylone.
Et dixit:
Quid viderunt in domo tua?
Et dixit Ezechias:
Omnia quae in domo mea sunt, viderunt:
   non fuit res, quam non ostenderim eis in thesauris meis.
Et dixit Isaias ad Ezechiam:
Audi verbum Domini exercituum,
Ecce dies venient,
   et auferentur omnia, quae in domo tua sunt,
   et quae thesaurizaverunt patres tui usque ad diem
      hanc, in Babylonem:
   [Col. 0815D] non relinquetur quidquam, dicit Dominus.
Et de filiis tuis, qui exibunt de te, quos genueris,
      tollent,
   et erunt eunuchi in palatio regis Babylonis.
Et dixit Ezechias ad Isaiam:
Bonum verbum Domini quod locutus est.
Et dixit:
Fiat tantum pax et veritas in diebus meis.
(Cap. XL.) Consolamini, consolamini, popule meus,
   dicit Deus vester.
Loquimini ad cor Jerusalem, et advocate eam:
   quoniam completa est malitia ejus,
   dimissa est iniquitas illius:
   suscepit de manu Domini duplicia pro omnibus
      peccatis suis.
Vox clamantis in deserto:
   Parate viam Domini,
   rectas facite in solitudine semitas Dei nostri.
[Col. 0816A] Omnis vallis exaltabitur
   et omnis mons et collis humiliabitur,
Et erunt prava in directa,
   et aspera in vias planas.
Et revelabitur gloria Domini,
   et videbit omnis caro pariter, quod os Domini locutum est.
Vox dicentis: Clama.
Et dixi:
Quid clamabo?
Omnis caro fenum,
   et omnis gloria ejus quasi flos agri.
Exsiccatum est fenum, et cedidit flos,
   quia spiritus Domini sufflavit in eo.
Vere fenum est populus:
   exsiccatum est fenum, et cedidit flos:
Verbum autem Domini nostri stabit in aeternum,
Super montem excelsum ascende tu,
   qui (Al. quae) evangelizas Sion:
Exalta in fortitudine vocem tuam,
   [Col. 0816B] qui (Al. quae) evangelizas Jerusalem:
Exalta, noli timere.
   Dic civitatibus Judae:
Ecce Deus vester:
   Ecce Dominus Deus in fortitudine veniet,
   et brachium ejus dominabitur:
Ecce merces ejus cum eo,
   et opus illius coram ipso.
Sicut pastor gregem suum pascet:
   in brachio suo congregabit agnos, et in sinu suo
      levabit,
   foetas ipse portabit.
Quis mensus est pugillo aquas,
   et coelos palmo ponderavit?
Quis appendit tribus digitis molem terrae,
   et libravit in pondere montes,
   et colles in statera?
Quis adjuvit spiritum Domini?
   aut quis consiliarius ejus fuit,
   [Col. 0816C] et ostendit illi?
Cum quo iniit consilium, et instruxit eum,
   et docuit eum semitam justitiae,
   et erudivit eum scientiam,
   et viam prudentiae ostendit illi?
Ecce gentes quasi stilla situlae,
   et quasi momentum staterae reputatae sunt:
Ecce insulae quasi pulvis exiguus.
Et Libanus non sufficiet [Al. sufficit] ad succendendum,
   et animalia ejus non sufficient ad holocaustum.
Omnes gentes quasi non sint, sic sunt coram eo,
   et quasi nihilum et inane reputatae sunt ei.
Cui ergo similem fecistis Deum?
   aut quam imaginem ponetis ei?
Numquid sculptile conflavit faber?
   aut aurifex auro figuravit illud,
   et laminis argenteis argentarius?
Forte lignum et imputribile elegit artifex sapiens:
   quaerit [Al. et quaeret] quomodo statuat simulacrum, quod non moveatur.
[Col. 0816D] Numquid non scitis [Al. scietis]?
   numquid non audistis [Al. audietis]?
   numquid non annuntiatum est vobis ab initio?
   numquid non intellexistis fundamenta terrae?
Qui sedet super gyrum terrae,
   et habitatores ejus sunt quasi locustae:
Qui extendit velut nihilum coelos,
   et expandit eos sicut tabernaculum ad inhabitandum.
Qui dat secretorum scrutatores quasi non sint,
   judices terrae velut inane fecit:
Et quidem neque plantatus, neque satus,
   neque radicatus in terra truncus eorum:
Repente flavit in eos, et aruerunt,
   et turbo quasi stipulam auferet eos.
Et cui assimilastis me,
   et adaequastis? dicit sanctus.
[Col. 0817A] Levate in excelsum oculos vestros,
   et videte qui creavit haec:
Qui educit in numero militiam eorum,
   et omnes ex nomine vocat:
Prae multitudine fortitudinis et roboris, virtutisque
      ejus,
   neque unum reliquum fuit.
Quare dicis, Jacob, et loqueris, Israel:
   Abscondita est via mea a Domino,
   et a Deo meo judicium meum transivit [Al. transibit]?
Numquid nescis, aut non audisti?
   Deus sempiternus Dominus,
   qui creavit terminos terrae,
   non deficiet, neque laborabit,
   nec est investigatio sapientiae ejus.
Qui dat lasso virtutem:
   et his, qui non sunt, fortitudinem et robur [Al. non
      habent fortitudinem, et robur, etc.] multiplicat.
[Col. 0817B] Deficient pueri et laborabunt,
   et juvenes in infirmitate cadent.
Qui autem sperant in Domino, mutabunt fortitudinem,
   assument pennas sicut aquilae,
   current, et non laborabunt,
   ambulabunt et non deficient,
[Cap. XLI.] Taceant ad me insulae,
   et gentes mutent fortitudinem:
Accedant, et tunc loquantur,
   simul ad judicium propinquemus.
Quis suscitavit ab oriente justum,
   vocavit eum ut sequeretur se?
Dabit in conspectu ejus gentes,
   et reges obtinebit:
Dabit quasi pulverem gladio ejus,
   sicut stipulam vento raptam arcui ejus.
Persequetur eos,
   transibit in pace,
   semita in pedibus ejus non apparebit.
[Col. 0817C] Quis haec operatus est, et fecit,
   vocans generationes ab exordio?
Ego Dominus,
   primus et novissimus ego sum.
Viderunt insulae, et timuerunt,
   extrema terrae obstupuerunt.
Appropinquaverunt, et accesserunt:
   Unusquisque proximo suo auxiliabitur,
   et fratri suo dicet: Confortare.
Confortavit faber aerarius percutiens malleo eum,
   qui cudebat tunc temporis,
   dicens: Glutino bonum est:
Et confortavit eum in clavis,
   ut non moveretur [Al. moveatur].
Et tu, Israel, serve meus;
   Jacob, quem elegi,
   semen Abraham amici mei:
   in quo apprehendi te ab extremis terrae,
   et a longinquis ejus vocavi te,
   [Col. 0817D] et dixi tibi:
Servus meus es tu,
   elegi te, et non abjeci te.
Ne timeas, quia tecum sum ego:
   ne declines, quia ego Deus tuus:
   confortavi te, et auxiliatus sum tui,
   et suscepit te dextera justi mei.
Ecce confundentur et erubescent omnes, qui pugnant
      adversum te:
   erunt quasi non sint,
   et peribunt viri, qui contradicunt tibi.
Quaeres eos, et non inveniens, viros rebelles tuos
      [Al. viri tui]:
   [Col. 0818A] erunt quasi non sint:
   et veluti consumptio, homines [a 1Kb] bellantes adversum te.
Quia ego Dominus Deus tuus apprehendens manum
      tuam,
   dicensque tibi:
Ne timeas,
   ego adjuvi te.
Noli timere, vermis Jacob,
   qui mortui estis ex Israel:
Ego auxiliatus sum tui, dicit Dominus: et redemptor tuus sanctus Israel:
Ego posui te quasi plaustrum triturans novum,
   habens rostra serrantia:
Triturabis montes, et comminues:
   et colles quasi pulverem pones.
Ventilabis eos, et ventus tollet,
   et turbo disperget eos:
Et tu exsultabis in Domino,
   in sancto Israel laetaberis.
[Col. 0818B] Egeni et pauperes quaerunt aquas, et non sunt:
   lingua eorum siti aruit,
Ego Dominus exaudiam eos,
Deus Israel non derelinquam eos.
Aperiam in supinis collibus flumina,
   et in medio camporum fontes:
Ponam desertum in stagna aquarum,
   et terram inviam in rivos aquarum.
Dabo in solitudine cedrum,
   et spinam, et myrtum, et lignum olivae:
Ponam in deserto abietem,
   ulmum, et buxum simul:
Ut videant, et sciant, et recogitent, et intelligant
      pariter,
   quia manus Domini fecit hoc,
   et sanctus Israel creavit illud.
Prope facite judicium vestrum, dicit Dominus:
Afferte, si quid forte habetis, dixit rex Jacob.
Accedant, et nuntient nobis quaecumque ventura
      [Col. 0818C] sunt:
   priora quae fuerunt, nuntiate:
Et ponemus cor nostrum, et sciemus novissima
      eorum,
   et quae ventura sunt, indicate nobis.
Annuntiate quae ventura sunt in futurum,
   et sciemus, quia dii estis vos.
Bene quoque aut male, si potestis, facite,
   et loquamur, et videamus simul.
Ecce, vos estis ex nihilo [Al. pro nihili],
   et opus vestrum ex eo quod non est:
Abominatio est
   qui elegit vos.
Suscitavit ab aquilone,
   et venit [Al. veniet] ab ortu solis:
Vocabit nomen meum,
   et adducet magistratus quasi lutum,
   et velut plastes conculcans humum.
Quis annuntiavit ab exordio, ut sciamus,
   [Col. 0818D] et a principio, ut dicamus: Justus es?
Non est neque annuntians, neque praedicens,
   neque audiens sermones vestros.
Primus ad Sion dicet: Ecce adsunt,
   et Jerusalem evangelistam dabo.
Et vidi, et non erat
   neque ex istis quisquam, qui iniret consilium,
   et interrogatus responderet verbum.
Ecce omnes injusti, et vana opera eorum,
   ventus et inane simulacra eorum.
[Cap. XLII.] [b 1Kb] Ecce servus meus, suscipiam eum:
   electus meus, complacuit sibi in illo anima mea:
Dedi spiritum meum super eum,
   [Col. 0819A] judicium gentibus proferet.
Non clamabit, neque accipiet personam,
   nec audietur vox ejus foris.
Calamum quassatum non conteret,
   et linum fumigans non exstinguet:
In veritate educet judicium:
   non erit tristis, neque turbulentus,
   donec ponat in terra judicium:
   et legem ejus insulae exspectabunt.
Haec dicit Dominus Deus,
   creans coelos, et extendens eos:
   firmans terram, et quae germinant ex ea:
Dans flatum populo, qui est super eam,
   et spiritus calcantibus eam.
Ego Dominus vocavi te in justitia,
   et apprehendi manum tuam, et servavi te.
   Et dedi te in foedus populi,
   in lucem gentium:
Ut aperires oculos caecorum,
   et educeres de cunclusione vinctum,
   [Col. 0819B] de domo carceris sedentes in tenebris.
Ego Dominus, hoc est nomen meum:
   gloriam meam alteri non dabo,
   et laudem meam sculptilibus.
Quae prima fuerunt, ecce venerunt:
   nova quoque ego annuntio:
   antequam oriantur, audita vobis faciam.
Cantate Domino canticum novum,
   laus ejus ab extremis terrae:
Qui descenditis in mare, et plenitudo ejus;
   insulae, et habitatores earum.
Sublevetur [Al. levet] desertum, et civitates ejus:
   in domibus habitabit Cedar:
Laudate habitatores Petrae,
   de vertice montium clamabunt.
Ponent Domino gloriam,
   et laudem ejus in insulis nuntiabunt.
Dominus sicut fortis egredietur,
   sicut vir praeliator suscitabit zelum;
[Col. 0819C] Vociferabitur, et clamabit:
   super inimicos suos confortabitur.
Tacui, semper silui, patiens fui,
   sicut pariens loquar.
Dissipabo, et absorbebo simul:
   desertos faciam montes, et colles,
   et omne gramen eorum exsiccabo:
Et ponam flumina in insulas,
   et stagna arefaciam.
Et ducam caecos in viam, quam nesciunt;
   et in semitis, quas ignoraverunt [Al. ignorant],
      ambulare eos faciam:
   Ponam tenebras coram eis in lucem,
   et prava in recta:
Haec verba feci eis, et non dereliqui eos: conversi
   sunt retrorsum;
Confundantur confusione qui confidunt in sculptili,
   qui dicunt conflatili: Vos dii nostri.
Surdi, audite,
   et caeci, intuemini ad videndum.
[Col. 0819D] Quis caecus, nisi servus meus?
   et surdus, nisi ad quem nuntios meos misi?
Quis caecus, nisi venumdatus est?
   et quis caecus, nisi servus Domini?
Qui vides multa,
   nonne custodies?
Qui apertas habes aures,
   nonne audies?
Et Dominus voluit, ut sanctificaret eum,
   et magnificaret legem, et extolleret.
Ipse autem populus direptus, et vastatus:
   laqueus juvenum omnes.
   et in domibus carcerum absconditi sunt:
Facti sunt in rapinam,
   nec est qui eruat:
   in direptionem,
   et non est qui dicat: Redde:
Quis est in vobis qui audiat hoc,
   [Col. 0820A] attendat, et auscultet futura?
Quis dedit in direptionem Jacob,
   et Israel vastantibus?
Nonne Dominus,
   ipse, cui peccavimus?
Et noluerunt in viis ejus ambulare,
   et non audierunt legem ejus.
Et effudit super eum indignationem furoris sui,
   et forte bellum:
Et combussit eum in circuitu, et non cognovit:
   et succendit eum, et non intellexit.
[Cap. XLIII.] Et nunc haec dicit Dominus
   creans te, Jacob,
   et formans te, Israel:
Noli timere, quia redemi te,
   et vocavi [Al. add. te] nomine tuo: meus es tu.
Cum transieris per aquas, tecum ero,
   et flumina non operient te:
Cum ambulaveris in igne, non combureris,
   et flamma non ardebit in te:
[Col. 0820B] Quia ego Dominus Deus tuus
   sanctus Israel, salvator tuus;
Dedi propitiationem tuam Aegyptum,
   Aethiopiam et Saba pro te.
Ex quo honorabilis factus es in oculis meis, et gloriosus:
   ego dilexi te:
Et dabo homines pro te,
   et populos pro anima tua.
Noli timere, quia tecum ego sum.
Ab oriente adducam semen tuum,
   et ab occidente congregabo te.
Dicam aquiloni: Da:
   et austro: Noli prohibere:
Affer filios meos de longinquo,
   et filias meas ab extremis terrae;
   et omnem, qui invocat nomen meum.
In gloriam meam creavi eum,
   formavi eum, et feci eum.
[Col. 0820C] Educ foras populum caecum, et oculos habentem,
   surdum, et aures ei sunt.
Omnes gentes congregatae sunt simul,
   et collectae sunt tribus:
Quis in vobis annuntiet istud,
   et quae prima sunt, audire nos faciet?
Dent testes eorum, et justificentur,
   et audiant, et dicant: Vere,
Vos testes mei, dicit Dominus,
   et servus meus, quem elegi:
Ut sciatis, et credatis mihi,
   et intelligatis, quia ego ipse sum.
Ante me non est formatus Deus,
   et post me non erit.
Ego sum, ego sum Dominus,
   et non est absque me salvator.
Ego annuntiavi, et salvavi:
   auditum feci,
   et non fuit in vobis alienus:
Vos testes mei, dicit Dominus,
   [Col. 0820D] et ego Deus.
Et ab initio ego ipse,
   et non est qui de manu mea eruat:
Operabor,
   et quis avertet illud?
Haec dicit Dominus redemptor vester,
   sanctus Israel:
Propter vos misi in Babylonem, et detraxi vectes
      universos,
   et Chaldaeos in navibus suis gloriantes.
Ego Dominus sanctus vester,
   creans Israel rex vester.
Haec dicit Dominus, qui dedit in mari viam, et in
      aquis torrentibus semitam.
Qui eduxit quadrigam et equum,
   agmen et robustum:
   simul obdormierunt, nec resurgent:
   contriti sunt quasi linum, et exstincti sunt.
[Col. 0821A] Ne memineritis priorum,
   et antiqua ne intueamini.
Ecce ego facio nova,
   et nunc orientur,
   utique cognoscetis ea:
Ponam in deserto viam,
   et in invio flumina.
Glorificabit me bestia agri,
   dracones et struthiones:
   quia dedi in deserto aquas, flumina in invio,
   ut darem potum populo meo, electo meo.
Populum istum formavi mihi,
   laudem meam narrabit.
Non me invocasti, Jacob,
   nec laborasti in me, Israel.
Non mihi obtulisti arietem holocausti tui,
   et victimis tuis non glorificasti me.
Non te servire feci in oblatione,
   nec laborem tibi praebui in thure.
Non emisti mihi argento calamum,
   [Col. 0821B] et adipe victimarum tuarum non inebriasti me.
Verumtamen servire me fecisti in peccatis tuis,
   praebuisti mihi laborem in iniquitatibus tuis.
Ego sum, ego sum ipse,
   qui deleo iniquitates tuas propter me:
   et peccatorum tuorum non recordabor.
Reduc me in memoriam, et judicemur simul;
   narra si quid habes ut justificeris.
Pater tuus primus peccavit,
   et interpretes tui praevaricati sunt in me.
Et contaminavi principes sanctos,
   dedi ad internecionem Jacob,
   et Israel in blasphemiam.
[Cap. XLIV.] Et nunc audi, Jacob, serve meus,
   et Israel, quem elegi:
Haec dicit Dominus faciens et formans te,
   ab utero auxiliator tuus:
Noli timere, serve meus Jacob,
   et rectissime, quem elegi.
[Col. 0821C] Effundam enim aquas super sitientem.
   et fluenta super aridam:
Effundam spiritum meum super semen tuum,
   et benedictionem meam super stirpem tuam.
Et germinabunt inter herbas,
   quasi salices juxta praeterfluentes aquas.
Iste dicet: Domini ego sum:
   et ille vocabit in nomine Jacob:
   et hic scribet manu sua: Domino:
   et in nomine [a 1Kb] Israel assimilabitur:
Haec dicit Dominus rex Israel,
   et redemptor ejus Dominus exercituum:
Ego primus, et ego novissimus,
   et absque me non est Deus.
Quis similis mei?
   vocet, et annuntiet:
   et ordinem exponat mihi,
   ex quo constitui populum antiquum:
   ventura et quae futura sunt annuntient eis.
[Col. 0821D] Nolite timere, neque conturbemini:
   ex tunc audire te feci, et annuntiavi:
Vos estis testes mei:
   numquid est Deus absque me,
   et formator quem ego non noverim?
Plastae idoli omnes nihil sunt,
   et amantissima eorum non proderunt eis.
Ipsi sunt testes eorum, quia non vident,
   neque intelligunt, ut confundantur.
Quis formavit Deum,
   et sculptile conflavit ad nihil utile?
Ecce omnes participes ejus confundentur:
   fabri enim sunt ex hominibus:
   [Col. 0822A] convenient omnes, stabunt et pavebunt,
   et confundentur simul.
Faber ferrarius lima operatus est:
   in prunis, et in malleis formavit illud,
   et operatus est in brachio fortitudinis suae:
Esuriet et deficiet,
   non bibet aquam, et lassescet.
Artifex lignarius extendit normam,
   formavit illud in runcina:
   fecit illud in angularibus,
   et in circino tornavit illud:
   et fecit imaginem viri quasi speciosum hominem
      habitantem in domo.
Succidit cedros,
   tulit ilicem, et quercum,
   quae steterat inter ligna saltus:
Plantavit pinum, quam pluvia nutrivit,
   et facta est hominibus in focum.
Sumpsit ex eis, et calefactus est:
   et succendit, et coxit panes:
[Col. 0822B] De reliquo autem operatus est deum, et adoravit:
   et fecit sculptile, et curvatus est ante illud.
Medium ejus combussit igni,
   et de medio ejus carnes comedit:
Coxit pulmentum, et saturatus est,
   et calefactus est, et dixit:
Vah! calefactus sum,
   vidi focum.
Reliquum autem ejus deum fecit
   et sculptile sibi:
Curvatur ante illud,
   et adorat illud,
   et obsecrat, dicens:
Libera me,
   quia Deus meus es tu.
Nescierunt, neque intellexerunt:
   obliti enim sunt ne videant oculi eorum
   et ne intelligant corde suo.
Non recogitant in mente sua, neque cognoscunt,
   [Col. 0822C] neque sentiunt, ut dicant:
Medietatem ejus combussi igni,
   et coxi super carbones ejus panes:
Coxi carnes et comedi,
   et de reliquo ejus idolum faciam?
   ante truncum ligni procidam?
Pars ejus cinis est:
   cor insipiens adoravit illud,
   et non liberabit animam suam, neque dicet:
   Forte mendacium est in dextra mea.
Memento horum, Jacob, et Israel,
   quoniam servus meus es tu.
Formavi te,
   servus meus es tu, Israel,
      non oblivisceris [Al. ne obliviscaris] mei.
Delevi ut nubem iniquitates tuas,
   et quasi nebulam peccata tua:
   revertere ad me,
   quoniam redemi te.
[Col. 0822D] Laudate, coeli,
    [b 1Kb] quoniam fecit Dominus.
Jubilate, extrema terrae;
   resonate, montes, laudationem,
   saltus et omne lignum ejus:
   quoniam redemit Dominus Jacob,
   et Israel gloriabitur.
Haec dicit Dominus redemptor tuus,
   et formator tuus ex utero:
Ego sum Dominus, faciens omnia,
   extendens coelos solus,
   stabiliens terram, et nullus mecum.
Irrita faciens signa divinorum,
   [Col. 0823A] et ariolos in furorem vertens.
Convertens sapientes retrorsum:
   et scientiam eorum stultam faciens.
Suscitans verbum servi sui,
   et consilium nuntiorum suorum complens,
Qui dico Jerusalem: Habitaberis;
   et civitatibus Juda: Aedificabimini,
   et deserta ejus suscitabo:
Qui dico profundo: Desolare,
   et flumina tua arefaciam.
Qui dico Cyro: Pastor meus es,
   et omnem voluntatem meam complebis.
Qui dico Jerusalem: Aedificaberis:
   et Templo: Fundaberis.
[Cap. XLV.] Haec dicit Dominus christo meo Cyro,
      cujus apprehendi dexteram, ut subjiciam ante
         faciem ejus gentes,
   et dorsa regum vertam,
Et aperiam coram eo januas,
   et portae non claudentur.
[Col. 0823B] Ego ante te ibo:
   et gloriosos terrae humiliabo;
Portas aereas conteram,
   et vectes ferreos confringam.
Et dabo tibi thesauros absconditos,
   et arcana secretorum:
   ut scias, quia ego Dominus, qui voco nomen
      tuum, Deus Israel.
Propter servum meum Jacob,
   et Israel electum meum,
Et vocati te in nomine tuo.
   assimilavi te, et non cognovisti me.
Ego Dominus, et non est [a 1Kb] amplius:
   extra me non est Deus:
Accinxi te, et non cognovisti me:
   Ut sciant hi, qui ab ortu solis, et qui ab occidente,
   quoniam absque me non est.
Ego Dominus,
   [Col. 0823C] et non est alter,
   formans lucem,
   et creans tenebras,
   faciens pacem,
   et creans malum:
   ego Dominus faciens omnia haec.
Rorate, coeli desuper,
   et nubes pluant justum:
Aperiatur terra,
   et germinet Salvatorem:
Et justitia oriatur simul:
   Ego Dominus creavi eum.
Vae qui contradicit fictori suo!
   testa de Samiis terrae;
Numquid dicet lutum figulo suo: Quid facis?
   et opus tuum absque manibus est?
Vae qui dicit patri! Quid generas?
   et mulieri: Quid parturis?
Haec dicit Dominus sanctus Israel,
   [Col. 0823D] plastes ejus:
Ventura interrogate me,
Super filios meos,
   et super opus manuum mearum [b 1Kb] mandate mihi.
Ego feci terram,
   et hominem super eam creavi ego:
Manus meae tetenderunt coelos,
   et omni militiae eorum mandavi.
Ego suscitavi eum ad justitiam,
   et omnes vias ejus dirigam;
Ipse aedificabit civitatem meam,
   et captivitatem meam dimittet:
[Col. 0824A] Non in pretio, neque in muneribus,
   dicit Dominus Deus [Al. tacet Deus] exercituum.
Haec dicit Dominus:
Labor Aegypti, et negotiatio Aethiopiae, et Sabaim
   viri sublimes ad te transibunt, et tui erunt:
Post te ambulabunt,
   vincti manicis pergent:
   et te adorabunt,
   teque deprecabuntur:
Tantum in te est, Deus,
   et non est absque te, Deus.
Vere tu es Deus absconditus,
   Deus Israel salvator.
Confusi sunt, et erubuerunt omnes:
   simul abierunt in confusionem fabricatores errorum.
Israel salvatus est in Domino salute aeterna:
   non confundemini,
   et non erubescetis usque in saeculum saeculi.
Quia haec dicit Dominus creans coelos,
   [Col. 0824B] ipse Deus formans terram, et faciens eam,
   ipse plastes ejus:
Non in vanum creavit eam:
   ut habitaretur [Al. habitetur], formavit eam.
Ego Dominus,
   et non est alius.
Non in abscondito locutus sum
   in loco terrae tenebroso:
Non dixi semini Jacob:
   Frustra quaerite me.
Ego Dominus loquens justitiam,
   annuntians recta.
Congregamini, et venite, et accedite simul,
   qui salvati estis ex gentibus:
Nescierunt qui levant lignum sculpturae suae,
   et rogant Deum non salvantem.
Annuntiate, et venite,
   et consiliamini simul:
Quis auditum fecit hoc ab initio,
   [Col. 0824C] ex tunc praedixit illud?
Numquid non ego Dominus,
   et non est ultra Deus absque me
Deus justus,
   et salvans non est praeter me.
Convertimini ad me, et salvi eritis omnes fines terrae.
   quia ego Deus, et non est alius.
In memetipso juravi,
   egredietur de ore meo justitiae verbum, et non
      revertetur:
Quia mihi curvabitur omne genu,
   et jurabit omnis lingua,
Ergo in Domino dicet,
   meae sunt justitiae et imperium:
Ad eum venient,
   et confundentur omnes qui repugnant ei.
In Domino justificabitur,
   et laudabitur omne semen Israel.
[Cap. XLVI.] Confractus [c 1Kb] est Bel,
   [Col. 0824D] contritus est Nabo:
   facta sunt simulacra eorum bestiis et jumentis,
   onera vestra gravi pondere usque ad lassitudinem.
Contabuerunt, et contrita sunt simul;
   non potuerunt salvare portantem,
   et anima eorum in captivitatem ibit.
Audite me, domus Jacob, et omne residuum domus
      Israel,
   qui portamini a meo utero,
   qui gestamini a mea vulva.
Usque ad senectam ego ipse,
   [Col. 0825A] et usque ad canos ego portabo:
Ego feci, et ego feram:
   ego portabo, et salvabo.
Cui assimilastis me, et adaequastis,
   et comparastis me, et fecistis similem?
Qui confertis aurum de sacculo,
   et argentum statera ponderatis:
Conducentes aurificem, ut faciat deum;
   et procidunt, et adorant.
Portant illum in humeris gestantes,
   et ponentes in loco suo:
Et stabit, ac de loco suo non movebitur.
Sed et cum clamaverint ad eum, non audiet:
   de tribulatione non salvabit eos.
Mementote istud, et [a 1Kb] confundamini:
   redite, praevaricatores, ad cor.
Recordamini prioris saeculi,
   quoniam ego sum Deus, et non est ultra Deus,
   nec est similis mei:
Annuntians ab exordio novissimum,
   [Col. 0825B] et ab initio quae necdum facta sunt, dicens:
Consilium meum stabit,
   et omnis voluntas mea fiet:
Vocans ab oriente avem,
   et de terra longinqua virum voluntatis meae.
Et locutus sum, et adducam illud:
   creavi, et faciam illud.
Audite me duro corde,
   qui longe estis a justitia.
Prope feci justitiam meam: non elongabitur,
   et salus mea non morabitur.
Dabo in Sion salutem,
   et in Israel gloriam meam:
[Cap. XLVII.] Descende, sede in pulvere, virgo filia
      Babylon, sede in terra:
   non est solium filiae Chaldaeorum,
   quia ultra non vocaberis mollis et tenera.
Tolle molam, et mole farinam:
   denuda turpitudinem tuam,
   [Col. 0825C] discooperi humerum,
   revela crura,
   transi flumina:
Revelabitur ignominia tua,
   et videbitur opprobrium tuum:
Ultionem capiam,
   et non resistet mihi homo.
Redemptor [b 1Kb] noster, Dominus exercituum, nomen
      illius, sanctus Israel.
Sede tacens, et intra in tenebras, filia Chaldaeorum:
   quia non vocaberis ultra domina regnorum.
Iratus sum super populum meum,
Contaminavi haereditatem meam,
   et dedi eos in manu tua:
   non posuisti eis misericordias:
Super senem aggravasti jugum unum valde, et dixisti:
   In sempiternum ero, domina:
Non posuisti haec super cor tuum,
   [Col. 0825D] neque recordata es novissimi tui.
Et nunc audi haec delicata,
   et habitans confidenter,
Quae dicis in corde tuo: Ego sum,
   et non est praeter me amplius:
Non sedebo vidua,
   et ignorabo sterilitatem.
Venient tibi duo haec subito in die una, sterilitas et
      viduitas.
Universa venerunt super te,
   propter multitudinem maleficiorum tuorum,
   et propter duritiam incantatorum tuorum vehementem [Al. vehementer].
Et fiduciam habuisti in malitia tua, et dixisti:
   [Col. 0826A] Non est qui videat me.
Sapientia tua et scientia tua haec decepit [Al. deceperunt] te.
Et dixisti in corde tuo: Ego sum,
   et praeter me non est altera.
Veniet super te malum,
   nescies ortum ejus:
   et irruet super te calamitas,
quam non poteris expiare:
Veniet super te repente miseria, quam nescies.
Sta cum incantatoribus tuis,
   et cum multitudine maleficiorum tuorum, in quibus laborasti ab adolescentia tua,
   si forte quid prosit tibi,
   aut si possis fieri fortior.
Defecisti in multitudine consiliorum tuorum:
   stent, et salvent te augures coeli,
   qui contemplabantur sidera, et supputabant menses,
   ut ex eis annuntiarent ventura tibi.
[Col. 0826B] Ecce facti sunt quasi stipula,
   ignis combussit eos:
Non liberabunt animam suam de manu flammae:
   non sunt prunae, quibus calefiant;
   nec focus, ut sedeant ad eum.
Sic facta sunt tibi in quibuscumque laboraveras:
   negotiatores tui ab adolescentia tua,
   unusquisque in via sua erraverunt:
   non est qui salvet te.
[Cap. XLVIII.] Audite haec, domus Jacob, qui vocamini nomine Israel,
   et de aquis Juda existis,
Qui juratis [Al. jurastis] in nomine Domini,
   et Dei Israel recordamini, non in veritate, neque
      in justitia,
De civitate enim sancta vocati sunt,
   et super Deum Israel constabiliti sunt:
   Dominus exercituum nomen ejus.
Priora ex tunc annuntiavi,
   [Col. 0826C] et ex ore meo exierunt, et audita feci ea:
   repente operatus sum, et venerunt.
Scivi enim quia durus es tu,
   et nervus ferreus cervix tua,
   et frons tua aerea,
Praedixi tibi ex tunc:
   antequam venirent, indicavi tibi,
   ne forte diceres: Idola mea fecerunt haec,
   et sculptitia mea et conflatilia mandaverunt
      ista.
Quae audisti, vide omnia:
   vos autem num [Al. non] annuntiastis?
Audita feci tibi nova ex tunc,
   et conservata sunt quae nescis:
Nunc creata sunt,
   et non ex tunc:
   et ante diem, et non audisti ea.
   ne forte dicas:
Ecce ego cognovi ea.
Neque audisti, neque cognovisti,
   [Col. 0826D] neque ex tunc aperta est auris tua:
Scio enim quia praevaricans praevaricaberis,
   et transgressorem ex utero vocavi te.
Propter nomen meum longe faciam furorem meum:
   et laude mea infrenabo te, ne intereas.
Ecce excoxi te,
   sed non quasi argentum,
   elegi te in camino paupertatis.
Propter me, propter me faciam, ut non blasphemer:
   et gloriam meam alteri non dabo.
Audi me, Jacob,
   et Israel, quem ego voco:
   Ego ipse,
   [Col. 0827A] ego primus, et ego novissimus.
Manus quoque mea fundavit terram,
   et dextera mea mensa est coelos:
Ego vocabo [Al. vocavi] eos,
   et stabunt simul.
Congregamini omnes vos, et audite:
   quis de eis annuntiavit haec?
Dominus dilexit eum,
   faciet voluntatem suam in Babylone,
   et brachium suum in Chaldaeis.
Ego, ego locutus sum, et vocavi eum:
   adduxi eum, et directa est via ejus.
Accedite ad me, et audite hoc [Al. haec]:
   non a principio in abscondito locutus sum:
Ex tempore antequam fieret, ibi eram:
   et nunc Dominus Deus misit me, et spiritus ejus.
Haec dicit Dominus redemptor tuus sanctus Israel.
Ego Dominus Deus tuus docens te utilia,
   gubernans te in via, qua ambulas.
Utinam attendis es mandata mea: facta fuisset sicut
      [Col. 0827B] flumen pax tua,
   et justitia tua sicut gurgites maris.
Et fuisset quasi arena semen tuum,
   et stirps uteri tui ut lapilli ejus:
Non interisset,
   et non fuisset attritum nomen ejus a facie mea.
Egredimini de Babylone,
   fugite a Chaldaeis,
   in voce exsultationis annuntiate
   audite, facite hoc,
   et efferte illud usque ad extrema terrae.
Dicite:
   Redemit Dominus servum suum Jacob.
Non sitierunt in deserto, cum educeret eos.
   aquam de petra produxit eis,
   et scidit petram, et fluxerunt aquae.
Non est pax impiis, dicit Dominus.
[Cap. XLIX.] Audite, insulae,
   et attendite, populi, de longe:
[Col. 0827C] Dominus ab utero vocavit me,
   de ventre matris meae recordatus est nominis mei.
Et posuit os meum quasi gladium acutum:
   in umbra manus suae protexit me,
   et posuit me sicut sagittam electam:
   in pharetra sua abscondit me.
Et dixit mihi:
Servus meus es tu, Israel,
   quia in te gloriabor.
Et ego dixi:
   In vacuum laboravi;
   sine causa, et vane fortitudinem meam consumpsi:
Ergo judicium meum cum Domino,
   et opus meum cum Deo meo.
Et nunc dicit Dominus, formans me ex utero servum
   sibi,
   ut reducam Jacob ad eum,
   Et Israel non congregabitur:
[Col. 0827D] Et glorificatus sum in oculis Domini,
   et Deus meus factus est fortitudo mea.
Et dixit:
Parum est, ut sis mihi servus ad suscitandas tribus
      Jacob,
   et faeces Israel convertendas.
[Col. 0828A] Dedi [a 1Kb] te in lucem gentium,
   ut sis salus mea usque ad extremum terrae,
Haec dicit Dominus redemptor Israel, sanctus ejus,
   ad contemptibilem animam, ad abominatam gentem,
   ad servum dominorum:
Reges videbunt, et consurgent principes,
   et adorabunt propter Dominum, quia fidelis est,
   et sanctum Israel, qui elegit te.
Haec dicit Dominus:
   In tempore placito exaudivi te,
   et in die salutis auxiliatus sum tui:
Et servavi te,
   et dedi te in foedus populi, ut suscitares terram
   et possideres haereditates dissipatas:
Ut diceres his qui vincti sunt: Exite;
   et his qui in tenebris: Revelamini.
   Super vias [Al. in Viis] pascentur,
   et in omnibus planis pascua eorum.
[Col. 0828B] Non esurient, neque sitient,
   et non percutiet eos aestus et sol;
   quia miserator eorum reget eos,
   et ad fontes aquarum [b 5Kb] potabit eos.
Et ponam omnes montes meos in viam,
   et semitae meae exaltabuntur.
Ecce isti de longe venient,
   et ecce illi ab aquilone et mari
   et isti de terra australi.
Laudate, coeli, et exsulta, terra,
   jubilate, montes, laudem:
   quia consolatus est Dominus populum suum,
   et pauperum suorum miserebitur.
Et dixit Sion:
   Dereliquit me Dominus,
   et Dominus oblitus est mei.
Numquid oblivisci potest mulier infantem suum,
   ut non misereatur filio uteri sui?
   et si illa oblita fuerit,
   ego tamen non obliviscar tui.
[Col. 0828C] Ecce in manibus meis descripsi te:
   muri tui coram oculis meis semper.
Venerunt structores tui:
   destruentes te et dissipantes [Al. et qui te destruxerunt et dissipaverunt], a te exibunt.
Leva in circuitu oculos tuos, et vide,
   omnes isti congregati sunt, venerunt tibi:
Vivo ego, dicit Dominus,
   quia omnibus his velut ornamento vestieris,
   et circumdabis tibi eos quasi sponsa.
Quia deserta tua, et solitudines tuae, et terra ruinae
      tuae,
   nunc angusta erunt prae habitatoribus,
   et longe fugabuntur qui absorbebant te.
Adhuc dicent in auribus tuis [c 7Kb] filiis sterilitatis tuae:
Angustus est mihi locus, fac spatium mihi ut habitem.
Et dices in corde tuo:
   Quis genuit mihi istos?
[Col. 0828D] Ego sterilis, et non pariens.
   transmigrata, et captiva:
   et istos quis enutrivit?
Ego destituta et sola:
   et isti [d 1Kb] ubi hic erant?
Haec dicit Dominus Deus:
   [Col. 0829A] Ecce levabo [Al. levo] ad gentes manum meam,
   et ad populos exaltabo signum meum.
Et afferent filios tuos in ulnis,
   et filias tuas super humeros portabunt.
Et erunt reges nutritii tui,
   et reginae nutrices tuae:
Vultu in terram demisso, adorabunt te,
   et pulvere pedum tuorum lingent.
Et scies quia ego Dominus,
   super quo non confundentur qui exspectant eum.
Numquid tolletur a forti praeda?
   aut quod captum fuerit a robusto, salvum esse
      poterit?
Quia haec dicit Dominus:
   Equidem, et captivitas a forti tolletur:
   et quod ablatum fuerit a robusto, salvabitur.
Eos vero, qui judicaverunt te, ego judicabo,
   et filios tuos ego salvabo.
Et cibabo hostes tuos carnibus suis:
   et quasi musto, sanguine suo inebriabuntur:
[Col. 0829B] Et sciet omnis caro, quia ego Dominus salvans te,
      et redemptor tuus fortis Jacob.
[Cap. L.] Haec dicit Dominus:
   Quis est hic liber repudii matris vestrae, quo dimisi eam?
   aut quis est creditor meus, cui vendidi vos?
Ecce in iniquitatibus vestris venditi estis,
   et in sceleribus vestris dimisi matrem vestram.
Quia veni, et non erat vir:
   vocavi, et non erat qui audiret.
Numquid abbreviata et parvula facta est manus mea,
      ut non possim [Al. possit] redimere?
   aut non est in me virtus ad liberandum?
Ecce in increpatione mea desertum faciam mare,
   Ponam flumina in siccum:
   computrescent pisces sine aqua,
   et morientur in siti.
Induam coelos tenebris,
   et saccum ponam operimentum eorum.
[Col. 0829C] Dominus dedit mihi linguam eruditam,
   ut sciam sustentare eum, qui lassus est verbo:
Erigit mane,
   mane erigit mihi aurem,
   ut audiam quasi magistrum.
Dominus Deus aperuit mihi aurem,
   ego autem non contradico:
   retrorsum non abii.
Corpus meum dedi percutientibus,
   et genas meas vellentibus:
Faciem meam non averti ab increpantibus, et conspuentibus.
Dominus Deus auxiliator meus,
   Ideo non sum confusus:
Ideo posui faciem meam, ut petram durissimam,
   et scio quoniam non confundar.
Juxta est qui justificat me, quis contradicit mihi?
   stemus simul,
   quis est adversarius meus
   accedat ad me.
[Col. 0829D] Ecce Dominus Deus auxiliator meus:
   quis est qui condemnet me?
Ecce omnes quasi vestimentum conterentur,
   tinea comedet eos.
Quis ex vobis timens Dominum,
   audiens vocem servi sui?
Qui ambulavit in tenebris, et non est lumen ei,
   speret in nomine Domini,
   et innitatur super Deum suum.
Ecce omnes vos accendentes ignem,
   accincti flammis,
   ambulate in lumine ignis vestri,
   et in flammis quas succendistis:
De manu mea factum est hoc vobis,
   in doloribus dormietis.
[Col. 0830A] [Cap. LI.] Audite me qui sequimini quod justum est,
   et quaeritis Dominum:
Attendite ad petram unde excisi estis,
   et ad cavernam laci, de qua praecisi estis.
Attendite ad Abraham patrem vestrum,
   et ad Saram, quae peperit vos:
Quia unum vocavi eum, et benedixi ei,
   et multiplicavi eum.
Consolabitur ergo Dominus Sion,
   et consolabitur omnes ruinas ejus
Et ponet desertum ejus quasi delicias,
   et solitudinem ejus quasi hortum Domini.
Gaudium et laetitia invenietur in ea,
   gratiarum actio et vox laudis.
Attendite ad me, popule meus,
   et tribus mea, me audite;
Quia lex a me exiet,
   et judicium meum in lucem populorum requiescet.
Prope est justus meus,
   egressus est salvator meus;
   [Col. 0830B] et brachia mea populos judicabunt:
Me insulae exspectabunt,
   et brachium meum sustinebunt.
Levate in coelum oculos vestros,
   et videte sub terra deorsum:
Quia coeli sicut fumus liquescent,
   et terra sicut vestimentum atteretur,
   et habitatores ejus sicut haec interibunt:
   salus autem mea in sempiternum erit,
   et justitia mea non deficiet.
Audite me qui scitis justum, populus:
   lex mea in corde eorum:
Nolite timere opprobrium hominum,
   et blasphemias eorum ne metuatis.
Sicut enim vestimentum, sic comedet eos vermis:
   et sicut lanam, sic devorabit eos tinea.
Salus autem mea in sempiternum erit,
   et justitia mea in generationes generationum.
Consurge, consurge,
   [Col. 0830C] induere fortitudinem brachium Domini:
   consurge sicut in diebus antiquis,
   in generationibus saeculorum.
Numquid non tu percussisti superbum,
   vulnerasti draconem?
Numquid non tu siccasti mare, aquam abyssi vehementis:
   qui posuisti profundum maris viam,
   ut transirent liberati?
Et nunc qui redempti sunt a Domino, revertentur,
   et venient in Sion laudantes,
   et laetitia sempiterna super capita eorum,
   gaudium et laetitiam tenebunt,
   fugiet dolor et gemitus.
Ego, ego ipse consolabor vos:
Quis tu ut timeres [Al. timueris] ab homine mortali,
      et a filio hominis;
   qui quasi fenum ita arescet?
Et oblitus es Domini [Al. Dei] factoris tui,
   qui tetendit coelos, et fundavit terram:
[Col. 0830D] Et formidasti jugiter tota die a facie furoris ejus qui
      te tribulabat,
   et paraverat ad perdendum:
Ubi nunc est furor tribulantis?
Cito veniet gradiens ad aperiendum,
   et non interficiet usque ad internecionem.
   nec deficiet panis ejus.
   Ego autem sum Dominus Deus tuus, qui conturbo
      mare,
   et intumescunt fluctus ejus:
Dominus exercituum nomen meum.
Posui verba mea in ore tuo,
   et in umbra manus meae protexi te,
   ut plantes coelos, et fundes terram:
   et dicas ad Sion:
   [Col. 0831A] Populus meus es tu.
Elevare, elevare,
   consurge Jerusalem,
   quae bibisti de manu Domini calicem irae ejus:
Usque ad fundum calicis soporis bibisti,
   et potasti usque ad faeces.
Non est qui sustentet eam ex omnibus filiis quos
      genuit:
   et non est qui apprehendat manum ejus ex omnibus
      filiis, quos enutrivit.
Duo sunt quae occurrerunt tibi;
   quis contristabitur super te?
Vastitas, et contritio, et fames, et gladius:
   quis consolabitur te?
Filii tui projecti sunt,
   dormierunt in capite omnium viarum, sicut [a 1Kb] oryx
      illaqueatus:
   pleni indignatione Domini,
   increpatione Dei tui.
[Col. 0831B] Idcirco audi hoc, paupercula,
   Et ebria non a vino.
Haec dicit dominator tuus Dominus,
   et Deus tuus, qui pugnabit [Al. pugnavit] pro populo suo:
Ecce tuli de manu tua calicem soporis.
   fundum calicis indignationis meae,
   non adjicies ut bibas illum ultra.
Et ponam illum in manu eorum, qui te humiliaverunt,
   et dixerunt animae tuae: Incurvare, ut transeamus:
Et posuisti ut terram corpus tuum,
   et quasi viam transeuntibus.
[Cap. LII.] Consurge, consurge,
   induere fortitudine tua, Sion,
   induere vestimentis gloriae tuae, Jerusalem, civitas
      sancti:
   quia non adjiciet ultra ut pertranseat per te incircumcisus et immundus.
[Col. 0831C] Excutere de pulvere,
   consurge, sede, Jerusalem:
   solve vincula colli tui, captiva filia Sion.
Quia haec dicit Dominus:
Gratis venumdati estis:
   et sine argento redimemini.
Quia haec dicit Dominus Deus:
In Aegyptum descendit populus meus in principio,
      ut colonus esset ibi:
   et Assur absque ulla causa calumniatus est eum.
Et numquid [Al. nunc quod] mihi est hic, dicit Dominus,
   quoniam ablatus est populus meus gratis?
Dominatores ejus inique agunt, dicit Dominus,
   et jugiter tota die nomen meum blasphematur.
Propter hoc sciet populus meus nomen meum in die
      illa:
   quia ego ipse qui loquebar, ecce adsum.
Quam pulchri super montes pedes annuntiantis et
      [Col. 0831D] praedicantis pacem;
   annuntiantis bonum, praedicantis salutem,
   dicentis Sion:
   Regnabit Deus tuus!
Vox speculatorum tuorum: levaverunt vocem, simul laudabunt;
   [Col. 0832A] quia oculo ad oculum videbunt,
   cum converterit Dominus Sion.
Gaudete, et laudate simul, deserta Jerusalem:
   quia consolatus est Dominus populum suum,
   redemit Jerusalem.
Paravit Dominus brachium sanctum suum in oculis
      omnium gentium:
   et videbunt omnes fines terrae salutare Dei nostri.
Recedite, recedite, exite inde,
   pollutum nolite tangere:
   exite de medio ejus,
   mundamini qui fertis vasa Domini.
Quoniam non in tumultu exibitis,
   nec in fuga properabitis:
Praecedet enim vos Dominus,
   et congregabit vos Deus Israel
Ecce intelliget servus meus,
   exaltabitur et elevabitur,
   et sublimis erit valde.
[Col. 0832B] Sicut obstupuerunt super te multi,
   sic inglorius erit inter viros aspectus ejus,
   et forma ejus inter filios hominum.
Iste asperget gentes multas,
   super ipsum continebunt reges os suum:
Quia quibus non est [Al. erat] narratum de eo,
   viderunt;
   et qui non audierant, contemplati sunt.
[Cap. LIII.] Quis credidit auditui nostro?
   et brachium Domini cui revelatum est?
Et ascendet sicut virgultum coram eo,
   et sicut radix de terra sitienti:
Non est species ei, neque decor:
   et vidimus eum,
   et non erat aspectus,
   et desideravimus eum.
Despectum, et novissimum virorum,
Virum dolorum, et scientem infirmitatem:
   quasi absconditus vultus ejus et despectus,
   [Col. 0832C] unde nec reputavimus eum.
Vere languores nostros ipse tulit.
   et dolores nostros ipse [Al. tacet ipse] portavit:
   et nos putavimus eum quasi leprosum,
   et percussum a Deo et humiliatum.
Ipse autem vulneratus est propter iniquitates nostras:
   attritus est propter scelera nostra:
Disciplina pacis nostrae super eum,
   et livore ejus sanati sumus.
Omnes nos quasi oves erravimus,
   unusquisque in viam suam declinavit:
   et Dominus posuit in eo iniquitatem omnium nostrum.
Oblatus est, quia ipse voluit,
   et non aperuit os suum;
Sicut ovis ad occisionem ducetur,
   et quasi agnus coram tondente obmutescet,
   et non aperiet os suum.
[Col. 0832D] De angustia, et de judicio sublatus est:
   generationem ejus quis enarrabit?
Quia abscisus est de terra viventium:
   propter scelus populi mei [b 2Kb] percussit eum.
Et dabit impios pro sepultura,
   [Col. 0833A] et in divitem pro morte sua:
Eo quod iniquitatem non fecerit,
   neque dolus fuerit in ore ejus.
Et Dominus voluit conterere eum in infirmitate:
Si posuerit pro peccato animam suam,
   videbit semen longaevum,
   et voluntas Domini in manu ejus dirigetur.
Pro eo quod laboravit [Al. laboraverit] anima ejus,
   videbit et saturabitur:
In scientia sua justificabit ipse justus [a 1Kb] servus meus
   [Al. servos meos] multos,
   et iniquitates eorum ipse portabit.
Ideo dispertiam ei plurimos:
   et fortium dividet spolia,
Pro eo quod tradidit in mortem animam suam,
   et cum sceleratis reputatus est:
Et ipse peccatum multorum tulit,
   et pro transgressoribus rogavit [b 1Kb] .
[Cap. LIV.] Lauda, sterilis, quae non paris:
   decanta laudem,
   [Col. 0833B] et hinni quae non pariebas:
Quoniam multi filii desertae,
   magis quam ejus quae habebat virum, dicit Dominus.
Dilata locum tentorii tui,
   et pelles tabernaculorum tuorum extende, ne
      parcas:
Longos fac funiculos tuos,
   et clavos tuos consolida.
Ad dexteram enim et ad laevam penetrabis:
   et semen tuum gentes haereditabit,
   et civitates desertas inhabitabit.
Noli timere, quia non confunderis, neque erubesces:
   non enim te pudebit,
   quia confusionis adolescentiae tuae oblivisceris,
   et opprobrii viduitatis tuae non recordaberis amplius.
Quia dominabitur tui qui fecit te,
   Dominus exercituum nomen ejus:
   [Col. 0833C] et redemptor tuus sanctus Israel,
   Deus omnis terrae vocabitur.
Quia ut mulierem derelictam et moerentem spiritu,
      vocavit te Dominus,
   et uxorem ab adolescentia abjectam, dixit Deus
      tuus.
Ad punctum in modico dereliqui te,
   et in miserationibus magnis congregabo te.
In momento indignationis abscondi faciem meam
      parumper a te,
   et in misericordia sempiterna misertus sum tui:
   dixit redemptor tuus Dominus.
Sicut in diebus Noe istud mihi est,
   cui juravi ne inducerem aquas Noe ultra super
      terram:
   sic juravi ut non irascar tibi, et non increpem te.
Montes enim commovebuntur, et colles contremiscent:
   misericordia autem mea non recedet a te,
   et foedus pacis meae non movebitur:
[Col. 0833D] Dixit miserator tuus Dominus:
   Paupercula, tempestate convulsa, absque ulla
      [Al. tacet ulla] consolatione.
Ecce ego sternam per ordinem lapides tuos,
   et fundabo te in sapphiris,
[Col. 0834A] Et ponam jaspidem propugnacula tua:
   et portas tuas in lapides sculptos,
   et omnes terminos tuos in lapides desiderabiles:
Universos filios tuos doctos a Domino;
   et multitudinem pacis filiis tuis:
Et in justitia fundaberis:
Recede procul a calumnia, quia non timebis;
   et a pavore, quia non appropinquabit tibi.
Ecce accola veniet, qui non erat mecum,
   advena quondam tuus adjungetur tibi.
Ecce ego creavi fabrum sufflantem in igne prunas,
   et proferentem vas in opus suum,
   et ego creavi interfectorem ad disperdendum.
Omne vas, et quod fictum est contra te, non dirigetur:
   et omnem linguam resistentem tibi in judicio, judicabis.
Haec haereditas servorum Domini,
   et justitia eorum apud me, dicit Dominus.
[Cap. LV.] Omnes sitientes, venite ad aquas:
   [Col. 0834B] et qui non habetis argentum [Al. pecuniam], properate,
   emite, et comedite:
Venite, emite absque argento,
   et absque ulla commutatione vinum et lac.
Quare appenditis argentum non in panibus,
   et laborem vestrum non in saturitate?
Audite, audientes me, et comedite bonum,
   et delectabitur in crassitudine anima vestra.
Inclinate aurem vestram, et venite ad me:
   audite, et vivet anima vestra,
Et feriam vobis [Al. vobiscum] pactum sempiternum,
   misericordias [c 1Kb] David fideles.
Ecce testem populis dedi eum,
   ducem ac praeceptorem gentibus.
Ecce gentem, quam nesciebas, vocabis:
   et gentes, quae non cognoverunt te, ad te current,
   propter Dominum Deum tuum,
   [Col. 0834C] et sanctum Israel, quia glorificavit te.
Quaerite Dominum, dum inveniri potest; invocate
      eum, dum prope est.
Derelinquat impius viam suam,
   et vir iniquus cogitationes suas,
Et revertatur [Al. convertatur] ad Dominum, et miserebitur ejus,
   et ad Deum nostrum: quoniam multus est ad ignoscendum.
Non enim cogitationes meae, cogitationes vestrae:
   neque viae vestrae, viae meae, dicit Dominus.
Quia sicut exaltantur coeli a terra,
   sic exaltatae sunt viae meae a viis vestris, et cogitationes meae a cogitationibus vestris.
Et quomodo descendit imber, et nix de coelo,
   et illuc ultra non [d 1Kb] revertitur,
   sed inebriat terram, et infundit eam,
   et germinare eam facit,
   et dat semen serenti,
   et panem comedenti:
[Col. 0834D] Sic erit verbum meum, quod egredietur de ore meo:
   non revertetur ad me vacuum,
   sed faciet quaecumque volui,
   et prosperabitur in his, ad quae misi illud.
Quia in laetitia egrediemini, et in pace deducemini,
   [Col. 0835A] montes et colles cantabunt coram vobis laudem,
   et omnia ligna regionis plaudent manu.
Pro saliuncula ascendet abies,
   et pro urtica crescet myrtus;
Et erit Dominus nominatus in signum aeternum,
   quod non auferetur.
[Cap. LVI.] Haec dicit Dominus:
Custodite judicium, et facite justitiam:
   quia juxta est salus mea, ut veniat,
   et justitia mea, ut reveletur.
Beatus vir, qui facit hoc,
   et filius hominis, qui apprehendet istud:
Custodiens sabbatum, ne polluat illud,
   custodiens manus suas, ne faciat omne malum.
Et non dicat filius advenae, qui adhaeret Domino,
      dicens:
Separatione dividet me Dominus a populo suo,
Et non dicat eunuchus:
   Ecce ego lignum aridum.
Quia haec dicit Dominus eunuchis:
   [Col. 0835B] Qui custodierint sabbata mea, et elegerint quae volui,
   et tenuerint foedus meum:
Dabo eis in domo mea, et in muris meis locum,
   et nomen melius a filiis et filiabus:
Nomen sempiternum dabo eis,
   quod non peribit.
Et filios advenae, qui adhaerent Domino, ut colant
      eum,
   et diligant nomen ejus, ut sint ei in servos:
Omnem custodientem sabbatum ne polluat illud,
   et tenentem foedus meum:
Adducam eos in montem sanctum meum,
   et laetificabo eos in domo orationis meae;
Holocausta eorum, et victimae eorum, placebunt mihi
      super altari meo:
   quia domus mea, domus orationis vocabitur cunctis populis.
Ait Dominus Deus, qui congregat dispersos Israel:
Adhuc congregabo ad eum congregatos ejus.
[Col. 0835C] Omnes bestiae agri, venite ad devorandum,
   universae bestiae saltus.
Speculatores ejus caeci,
   Omnes nescierunt:
Universi canes muti non valentes latrare,
   videntes vana,
   dormientes, et amantes somnia.
Et canes impudentissimi
   nescierunt saturitatem:
Ipsi pastores ignoraverunt intelligentiam:
   omnes in viam suam declinaverunt,
   unusquisque ad avaritiam suam,
   a summo usque ad novissimum.
Venite, sumamus vinum,
   et impleamur ebrietate:
Et erit sicut hodie, sic et cras,
   et multo amplius.
[Cap. LVII.] Justus perit,
   et nemo est, qui recogitet in corde suo,
[Col. 0835D] Et viri misericordiae colliguntur,
   quia non est qui intelligat:
   a facie enim malitiae collectus est justus.
Veniat pax,
   requiescat in cubili suo qui ambulavit [Al. ambulat]
      in directione sua.
Vos autem accedite huc, filii auguratricis,
   semen adulteri, et fornicariae.
Super quem lusistis?
   super quem dilatastis os, et ejecistis linguam?
Numquid non vos filii scelesti, semen mendax?
   [Col. 0836A] qui consolamini in diis subter omne lignum frondosum,
   immolantes parvulos in torrentibus, subter imminentes petras?
In patribus torrentis pars tua,
   haec est sors tua:
   et ipsis effudisti libamen,
   obtulisti sacrificium.
Numquid super his non indignabor?
Super montem excelsum et sublimem posuisti cubile
      tuum,
   et illuc ascendisti, ut immolares hostias.
Et post ostium, et retro postem posuisti memoriale
      tuum:
   quia juxta me discooperuisti, et suscepisti adulterum:
Dilatasti cubile tuum, et pepigisti cum eis [a 1Kb] foedus:
   dilexisti stratum eorum manu aperta.
Et ornasti te regio unguento,
   et multiplicasti pigmenta tua.
[Col. 0836B] Misisti legatos tuos procul,
   et humiliata es usque ad inferos.
In multitudine viae tuae laborasti:
   non dixisti: Quiescam:
Vitam manus tuae invenisti,
   propterea non rogasti [Al. add. me],
Pro quo sollicita timuisti, quia mentita es,
   et mei non es recordata,
   neque cogitasti in corde tuo.
Quia ego tacens, et quasi non videns,
   et mei oblita es.
Ego annuntiabo justitiam tuam,
   et opera tua non proderunt tibi.
Cum clamaveris, liberent te congregati tui,
   et omnes eos auferet ventus:
   tollet aura:
Qui autem fiduciam habet mei, haereditabit terram,
      et possidebit montem sanctum meum.
Et dicam:
   [Col. 0836C] Viam facite,
   praebete iter,
   declinate de semita,
   auferte offendicula de via populi mei.
Quia haec dicit excelsus, et sublimis habitans aeternitatem:
   et sanctum nomen ejus in excelso et in sancto habitans,
Et cum contrito et humili spiritu:
   ut vivificet spiritum humilium,
   et vivificet cor contritorum.
Non enim in sempiternum ligabo,
   neque usque ad finem irascar:
Quia spiritus a facie mea egredietur,
   et flatus ego faciam.
Propter iniquitatem avaritiae ejus iratus sum,
   et percussi eum:
Abscondi [b 10Kb] a te faciem meam,
   et indignatus sum:
[Col. 0836D] Et abiit vagus (Al. ambulavit moerens) in via cordis
      sui.
Vias ejus vidi, et sanavi eum,
   et reduxi eum, et reddidi consolationes ipsi,
   et lugentibus ejus.
Creavi fructum labiorum pacem,
   pacem ei, qui longe est, et qui prope, dixit Dominus,
   et sanavi eum.
Impii autem quasi mare fervens, quod quiescere
      non potest,
   [Col. 0837A] et redundant fluctus ejus in conculcationem et
      lutum.
Non est pax, dixit Deus meus [Al. tacet meus], impiis
[Cap. LVIII.] Clama, ne cesses,
   quasi tuba exalta vocem tuam,
   et annuntia populo meo scelera eorum,
   et domui Jacob peccata eorum.
Me etenim de die in diem quaerunt,
   et scire vias meas volunt:
Quasi gens, quae justitiam fecerit,
   et judicium Dei sui non dereliquerit:
Rogant me judicia justitiae:
   appropinquare Deo volunt.
Quare jejunavimus, et non aspexisti:
   humiliavimus animam nostram, et nescisti?
Ecce in die jejunii vestri, invenitur voluntas [a 1Kb] vestra,
   et omnes debitores vestros repetitis [Al. repetistis].
Ecce ad lites et contentiones jejunatis,
   et percutitis pugno impie.
Nolite jejunare sicut usque ad hanc diem,
   [Col. 0837B] ut audiatur in excelso clamor vester.
Numquid tale est jejunium, quod elegi,
   per diem affligere hominem animam suam?
Numquid contorquere quasi circulum caput suum,
   et saccum et cinerem sternere?
Numquid istud vocabis jejunium,
   et diem acceptabilem Domino?
Nonne hoc magis jejunium, quod elegi?
   dissolve colligationes impietatis,
   solve fasciculos deprimentes:
Dimitte eos, qui confracti sunt, liberos,
   et omne onus disrumpe.
Frange esurienti panem tuum,
Et egenos vagosque induc in domum [b 6Kb] :
Cum videris nudum, operi eum,
   et [c 1Kb] carnem tuam ne despexeris.
Tunc erumpet quasi mane lumen tuum,
   et sanitas tua citius [Al. cito] orietur,
   et anteibit faciem tuam justitia tua,
   [Col. 0837C] et gloria Domini colliget te.
Tunc invocabis, et Dominus exaudiet [d 1Kb] te;
   clamabis, et dicet: Ecce adsum.
Si abstuleris de medio tui catenam,
   et desieris digitum extendere,
   et loqui quod non prodest.
Cum effuderis esurienti animam tuam,
   et animam afflictam repleveris,
[Al. add. Tunc] Orietur in tenebris lux tua,
   et tenebrae tuae erunt sicut meridies.
Et requiem tibi dabit Dominus semper,
   et implevit splendoribus animam tuam,
   et ossa tua liberabit,
Et eris quasi hortus irriguus,
   et sicut fons aquarum, cujus non deficient aquae.
Et aedificabuntur in te deserta saeculorum:
   fundamenta generationis et generationis suscitabis:
   et [e 1Kb] vocaberis aedificator sepium,
   avertens [Al. convertens] semitas in quietem.
[Col. 0837D] Si averteris a sabbato pedem tuum,
   facere voluntatem tuam in die sancto meo.
Et vocaveris sabbatum delicatum,
   et sanctum Domini gloriosum:
[Col. 0838A] Et glorificaveris eum, dum non facis vias tuas,
   et non invenitur [Al. invenietur] voluntas tua, ut
      loquaris sermonem;
Tunc delectaberis super Domino,
   et sustollam te super altitudines terrae,
   et cibabo te haereditate Jacob patris tui.
Os enim Domini locutum est.
[Cap. LIX.] Ecce non est abbreviata manus Domini,
      ut salvare nequeat,
   neque aggravata est auris ejus, ut non exaudiat:
Sed iniquitates vestrae diviserunt inter vos et inter
      Deum vestrum,
   et peccata vestra absconderunt faciem ejus a vobis, ne exaudiret.
Manus enim vestrae pollutae sunt sanguine,
   Et digiti vestri iniquitate;
Labia vestra locuta sunt mendacium,
   et lingua vestra iniquitatem fatur.
Non est qui invocet justitiam,
   neque est qui judicet vere:
   [Col. 0838B] sed confidunt in nihilo,
   et loquuntur vanitates:
Conceperunt laborem,
   et pepererunt iniquitatem.
Ova aspidum ruperunt,
   et telas araneae texuerunt:
Qui comederit de ovis eorum, morietur:
   et quod confotum est, erumpet in regulum.
Telae eorum non erunt in vestimentum,
   neque operientur operibus suis:
Opera eorum opera inutilia,
   et opus iniquitatis in manibus eorum.
Pedes eorum ad malum currunt,
   et festinant, ut effundant sanguinem innocentem.
Cogitationes eorum cogitationes inutiles:
   vastitas et contritio in viis eorum.
Viam pacis nescierunt,
   et non est judicium in gressibus eorum.
Semitae eorum incurvatae sunt eis:
   [Col. 0838C] omnis qui calcat in ea [Al. eis], ignorat pacem.
Propter hoc elongatum est judicium a nobis,
   et non apprehendet nos justitia:
Exspectavimus lucem, et ecce tenebrae:
   splendorem, et in tenebris ambulavimus.
Palpavimus sicut caeci parietem,
   et quasi absque oculis attrectavimus:
Impegimus meridie quasi in tenebris,
   in caliginosis [Al. caligosis] quasi mortui.
Rugiemus quasi ursi omnes,
   et quasi columbae meditantes gememus.
Exspectavimus judicium, et non est [Al. erit];
   salutem, et elongata est a nobis:
Multiplicatae sunt enim iniquitates nostrae coram te,
   et peccata nostra responderunt nobis.
Quia scelera nostra nobiscum,
   et iniquitates nostras cognovimus,
   peccare et mentiri contra Dominum:
Et aversi sumus, ne iremus post tergum Dei [Al.
      Domini] nostri,
   [Col. 0838D] ut loqueremur calumniam, et transgressionem
      concepimus,
   et locuti sumus de corde verba mendacii.
Et conversum est retrorsum judicium,
   [Col. 0839A] et justitia longe stetit:
Quia corruit in platea veritas,
   et aequitas non potuit ingredi.
Et facta est veritas in oblivionem
   et qui recessit a malo, praedae patuit:
Et vidit Dominus,
   et malum apparuit in oculis ejus,
   quia non est judicium,
Et vidit quia non est vir:
   et aporiatus est:
   quia non est qui occurrat;
Et salvabit sibi brachium suum,
   et justitia ejus ipsa confirmavit eum.
Indutus est justitia ut lorica,
   et galea [Al. galeam] salutis in capite ejus;
Indutus est vestimentis ultionis,
   et opertus est quasi pallio zeli.
Sicut ad vindictam quasi ad retributionem indignationis hostibus suis et vicissitudinem inimicis
      suis,
   [Col. 0839B] insulis vicem reddet.
Et timebunt qui ab occidente nomen Domini,
   et qui ab ortu solis gloriam ejus:
Cum venerit quasi fluvius violentus,
   quem spiritus Domini cogit:
Et venerit Sion redemptor,
   et eis qui redeunt ab iniquitate in Jacob, dicit
      Dominus.
   Hoc foedus meum cum eis, dicit Dominus;
Spiritus meus, qui est in te,
   et verba mea, quae posui in ore tuo,
   non recedent de ore tuo,
   et de ore seminis seminis tui, dicit Dominus,
   amodo et usque in sempiternum.
[Cap. LX.] Surge, illuminare, [a 1Kb] quia venit lumen
      tuum,
   et gloria Domini super te orta est.
Quia ecce tenebrae operient terram.
   et caligo populos;
[Col. 0839C] Super te autem orietur Dominus,
   et gloria ejus in te videbitur.
Et ambulabunt gentes in lumine tuo,
   et reges in splendore oris tui.
Leva in circuitu oculos tuos, et vide:
   omnes isti congregati sunt [Al. tacet sunt], venerunt tibi:
Filii tui de longe venient,
   et filiae tuae in latere [b 1Kb] sugent.
Tunc videbis et afflues,
   et mirabitur, et dilatabitur cor tuum,
Quando conversa fuerit ad te multitudo maris,
   fortitudo gentium venerit tibi.
Inundatio camelorum operiet te,
   dromedarii Madian et Epha;
Omnes de Saba venient,
   aurum et thus deferentes,
   et laudem Domino annuntiantes.
Omne pecus Cedar congregabitur tibi,
   arietes Nabajoth ministrabunt tibi,
[Col. 0839D] Offerentur super placabili altari meo,
   et domum majestatis meae glorificabo.
Qui sunt isti, qui ut nubes volant,
   et quasi columbae ad fenestras suas?
Me enim insulae exspectabunt [Al. exspectant],
   [Col. 0840A] et naves maris in principio,
   ut adducam filios tuos de longe;
Argentum eorum, et aurum eorum cum eis;
   nomini Domini Dei tui, et sancto Israel, quia glorificavit te.
Et aedificabunt filii peregrinorum muros tuos,
   et reges eorum ministrabunt tibi;
Indignatione enim mea percussi te:
   et in reconciliatione mea misertus sum tui.
Et aperientur portae tuae jugiter:
   die et nocte non claudentur,
Ut afferatur ad te fortitudo gentium,
   et reges earum adducantur.
Gens enim et regnum, quod non servierit tibi, peribit:
   et gentes solitudine vastabuntur,
Gloria Libani ad te veniet,
   et abies et buxus, et pinus simul,
   ad ornandum locum sanctificationis meae;
   et locum pedum meorum glorificabo.
[Col. 0840B] Et venient ad te curvi filii eorum, qui humiliaverunt te,
   et adorabunt vestigia pedum tuorum omnes, qui
      detrahebant tibi,
   et vocabunt te civitatem Domini, Sion sancti
      Israel:
Pro eo quod fuisti derelicta, et odio habita,
   et non erat qui per te transiret [Al. qui pertransiret],
Ponam te in superbiam saeculorum,
   gaudium in generationem et generationem:
Et suges lac gentium,
   et mamilla regum lactaberis:
Et scies quia ego Dominus salvans te,
   et redemptor tuus fortis Jacob.
Pro aere afferam aurum,
   et pro ferro afferam argentum,
   et pro lignis aes,
   et pro lapidibus ferrum:
Et ponam visitationem tuam pacem,
   [Col. 0840C] et praepositos tuos [Al. add. in] justitiam.
Non audietur ultra iniquitas in terra tua,
   vastitas et contritio in terminis tuis,
Et occupabit salus muros tuos,
   et portus tuas laudatio.
Non erit tibi amplius sol ad lucendum per diem;
   nec splendor lunae illuminabit te:
Sed erit tibi Dominus in lucem sempiternam,
   et Deus tuus in gloriam tuam.
Non occidet ultra sol tuus,
   et luna tua non minuetur:
Quia Dominus erit in lucem sempiternam,
   et complebuntur dies luctus tui.
Populus autem tuus omnes justi,
   in perpetuum haereditabunt terram,
Germen plantationis meae,
   opus manus meae ad glorificandum.
Minimus erit in mille,
   et parvulus in gentem fortissimam:
Ego Dominus
   [Col. 0840D] in tempore ejus subito faciam istud.
[Cap. LXI.] Spiritus Domini [Al. add. Dei] super me,
      eo quod unxerit Dominus me:
   ad annuntiandum mansuetis misit me,
   ut mederer contritis corde,
   [Col. 0841A] et praedicarem captivis indulgentiam,
   et clausis apertionem:
Ut praedicarem [Al. Et annuntiarem] annum placabilem Domino,
   et diem ultionis Deo nostro:
Ut consolarer omnes lugentes:
   ut ponerem lugentibus Sion.
   et darem eis coronam pro cinere,
   oleum gaudii pro luctu,
   pallium laudis pro spiritu moeroris:
Et vocabuntur in ea fortes justitiae,
   plantatio Domini ad glorificandum.
Et aedificabunt deserta a saeculo,
   et ruinas antiquas erigent,
Et instaurabunt civitates desertas,
   dissipatas in generationem et generationem.
Et stabunt alieni, et pascent pecora vestra: et filii
      peregrinorum,
   agricolae et vinitores vestri erunt.
Vos autem Sacerdotes Domini vocabimini:
[Col. 0841B] Ministri Dei nostri, dicetur vobis:
Fortitudinem gentium comedetis,
   et in gloria earum superbietis.
Pro confusione vestra duplici et rubore,
   laudabunt partem eorum:
Propter hoc in terra sua duplicia possidebunt,
   laetitia sempiterna erit eis.
Quia ego Dominus diligens judicium,
   et odio habens rapinam in holocausto:
Et dabo opus eorum in veritate,
   et foedus perpetuum feriam eis.
Et scietur in gentibus semen eorum.
   et germen eorum in medio populorum:
Omnes qui viderint eos, cognoscent eos,
   quia isti sunt semen, cui benedixit Dominus.
Gaudens gaudebo in Domino,
   et exsultabit [Al. exsultavit] anima mea in Deo
      meo:
Quia induit me vestimentis salutis:
   [Col. 0841C] et indumento justitiae circumdedit me,
   quasi sponsum decoratum corona,
   et quasi sponsam ornatam monilibus suis.
Sicut enim terra profert germen suum,
   et sicut hortus semen suum germinat:
   sic Dominus Deus germinabit justitiam et laudem
      coram universis gentibus.
[Cap. LXII.] Propter Sion non tacebo,
   et propter Jerusalem non quiescam,
   donec egrediatur ut splendor justus ejus,
   et salvator ejus ut lampas accendatur.
Et videbunt gentes justum tuum,
   et cuncti reges inclytum tuum:
Et vocabitur tibi nomen novum,
   quod os Domini nominabit [Al. nominavit].
Et eris corona gloriae in manu Domini,
   et diadema regni in manu Dei tui.
Non vocaberis ultra Derelicta:
   et terra tua non vocabitur amplius Desolata:
Sed vocaberis, Voluntas mea in ea,
   [Col. 0841D] et [a 1Kb] terra tua, Inhabitata [Al. Habitata].
Quia complacuit Domino in te:
   et terra tua inhabitabitur.
Habitabit enim juvenis cum virgine,
   et habitabunt in te filii tui.
Et gaudebit sponsus super sponsam,
   et gaudebit super te Deus tuus.
Super muros tuos, Jerusalem, constitui custodes,
   tota die et tota nocte in perpetuum non tacebunt:
Qui reminiscimini Domini, ne taceatis:
   et ne detis silentium ei,
   donec stabiliat,
   et donec ponat Jerusalem laudem in terra.
[Col. 0842A] Juravit Dominus in dextera sua,
   et in brachio fortitudinis suae:
Si dedero triticum tuum ultra cibum inimicis tuis.
   et si biberint filii alieni vinum tuum, in quo laborasti.
Quia qui congregant illud, comedent,
   et laudabunt Dominum:
   et qui comportant illud,
   bibent in atriis sanctis meis.
Transite, transite per portas,
   praeparate viam populo:
Planum facite iter,
   eligite lapides,
   et elevate signum ad populos.
Ecce Dominus auditum fecit in extremis terrae;
Dicite filiae Sion:
   Ecce Salvator tuus venit:
   ecce merces ejus cum eo,
   et opus ejus coram illo.
Et vocabunt eos, Populus sanctus, redempti [Al. redemptus]
      [Col. 0842B] a Domino.
Tu autem vocaberis, Quaesita civitas,
   et non derelicta.
[Cap. LXIII.] Quis est iste, qui venit de Edom:
   tinctis vestibus de Bosra?
Iste formosus in stola sua,
   gradiens in multitudine fortitudinis suae.
Ego qui loquor justitiam,
   et propugnator sum ad salvandum.
Quare ergo rubrum est indumentum tuum,
   et vestimenta tua sicut calcantium in torculari?
Torcular calcavi solus,
   et de gentibus non est vir mecum:
Calcavi eos in furore meo,
   et conculcavi eos in ira mea:
Et aspersus est sanguis eorum super vestimenta
      mea,
   et omnia indumenta mea inquinavi.
Dies enim ultionis in corde meo,
   [Col. 0842C] annus redemptionis meae venit.
Circumspexi, et non erat auxiliator:
   quaesivi, et non fuit qui adjuvaret:
Et salvavit mihi brachium meum,
   et indignatio mea ipsa auxiliata est mihi.
Et conculcavi populos in furore meo,
   et inebriavi eos in indignatione mea,
   et detraxi in terram virtutem eorum.
Miserationum Domini recordabor,
   laudem Domini super omnibus quae reddidit nobis
      Dominus,
   et super multitudinem bonorum domui Israel, quae largitus est eis secundum indulgentiam
      suam,
   et secundum multitudinem misericordiarum suarum.
Et dixit:
Verumtamen populus meus est, filii non negantes:
   et factus est eis salvator.
In omni tribulatione eorum non est tribulatus,
   [Col. 0842D] et angelus faciei ejus salvavit eos:
In dilectione sua, et in indulgentia sua ipse redemit
      eos,
   et portavit eos, et levavit eos cunctis diebus saeculi.
Ipsi autem ad iracundiam provocaverunt,
   et afflixerunt spiritum sancti ejus:
Et conversus est eis in inimicum,
   et ipse debellavit eos;
Et recordatus est dierum saeculi Mosi,
   populi sui:
Ubi est qui eduxit eos de mari cum pastoribus gregis
      sui?
Ubi est qui posuit in medio ejus spiritum sancti sui?
[Col. 0843A] Qui eduxit ad dexteram Mosen brachio majestatis
      suae,
   qui scidit aquas ante eos, ut faceret sibi nomen
      sempiternum:
Qui eduxit [Al. duxit] eos per abyssos, quasi
      equum in deserto non impingentem:
   quasi animal in campo descendens.
Spiritus Domini ductor ejus fuit:
   sic adduxisti populum tuum,
   ut faceres tibi nomen gloriae.
Attende de coelo, et vide de habitaculo sancto
      tuo,
   et gloriae tuae:
Ubi est zelus tuus, et fortitudo tua?
   multitudo viscerum tuorum, et miserationum
      tuarum super me,
   continuerunt se.
Tu enim pater noster,
   et Abraham nescivit nos,
   et Israel ignoravit nos:
[Col. 0843B] Tu, Domine, pater noster,
   redemptor noster, a saeculo nomen tuum.
Quare errare nos fecisti, Domine, de [Al. in] viis
      tuis:
   indurasti cor nostrum ne timeremus te?
Convertere propter servos tuos,
   tribus haereditatis tuae.
Quasi nihilum possederunt populum sanctum tuum:
   hostes nostri conculcaverunt sanctificationem
      tuam.
Facti sumus quasi in principio, cum non dominareris
      nostri,
   neque invocaretur nomen tuum super nos.
[Cap. LXIV.] Utinam disrumperes coelos,
   et descenderes:
   a facie tua montes defluerent.
Sicut exustio ignis tabescerent,
   aquae arderent igni,
   ut notum fieret nomen tuum inimicis tuis:
   [Col. 0843C] a facie tua gentes turbarentur.
Cum feceris mirabilia, non sustinebimus:
   descendisti, et a facie tua montes defluxerunt.
A saeculo non audierunt,
   neque auribus perceperunt:
Oculus non vidit, Deus, absque te,
   quae praeparasti exspectantibus te.
Occurristi laetanti, et facienti justitiam:
   in viis tuis recordabuntur tui:
Ecce tu iratus es, peccavimus:
   in ipsis fuimus semper, et salvabimur.
Et facti sumus ut immundus omnes nos,
   quasi pannus menstruatae, universae justitiae nostrae:
Et cecidimus quasi folium universi,
   et iniquitates nostrae quasi ventus abstulerunt
      nos:
Non est qui invocet nomen tuum:
   qui consurgat, et teneat te:
Abscondisti faciem tuam a nobis,
   [Col. 0843D] et allisisti nos in manu iniquitatis [a 1Kb] nostrae.
Et nunc, Domine, pater noster es tu,
   nos vero lutum:
   et fictor noster tu,
   et opera manuum tuarum omnes nos.
Ne irascaris, Domine, satis,
   et ne ultra memineris iniquitatis nostrae.
Ecce respice,
   populus tuus omnes nos.
Civitas sancti tui facta est deserta,
   Sion deserta facta est,
   Jerusalem desolata est.
Domus sanctificationis nostrae, et gloriae nostrae:
   ubi laudaverunt te patres nostri,
   facta est in exustionem ignis,
   [Col. 0844A] et omnia desiderabilia nostra versa sunt in ruinas.
Numquid super his continebis te, Domine,
   tacebis, et affliges nos vehementer?
[Cap. LXV.] Quaesierunt me qui ante non interrogabant.
   invenerunt qui non quaesierunt me.
Dixi: Ecce ego,
   Ecce ego ad gentem, quae non invocabat nomen
      meum.
Expandi manus meas tota die ad populum incredulum,
   qui graditur in via non bona post cogitationes suas.
Populus qui ad iracundiam provocat me ante faciem
      meam semper:
   qui immolant in hortis,
   et sacrificant super lateres:
Qui habitant in sepulcris,
   et in delubris idolorum dormiunt.
Qui comedunt carnem suillam,
   et jus profanum in vasis eorum.
Qui dicunt: Recede a me,
   [Col. 0844B] non appropinques mihi, quia immundus es:
Isti fumus erunt in furore meo,
   ignis ardens tota die.
Ecce scriptum est coram me, non tacebo,
   sed reddam et retribuam in sinum eorum iniquitates
      vestras,
   et iniquitates patrum vestrorum simul, dicit Dominus.
Qui sacrificaverunt super montes,
   et super colles exprobraverunt mihi:
Et remetiar opus eorum primum in sinu eorum.
Haec dicit Dominus:
   Quomodo si inveniatur granum in botro, et dicatur:
Ne dissipes illud, quoniam benedictio est:
   sic faciam propter servos meos, ut non disperdam
      totum.
Et educam de Jacob semen,
   et de Juda possidentem montes meos:
Et haereditabunt eam electi mei,
   [Col. 0844C] et servi mei habitabunt ibi.
Et erunt campestria in caulas gregum,
   et vallis Achor in cubile armentorum, populo meo
      qui reliquerunt me.
Et vos, qui dereliquistis Dominum,
   qui obliti estis montem sanctum meum,
   qui ponitis fortunae mensam, et libatis super eam,
Numerabo vos in gladio,
   et omnes in caede corruetis:
Pro eo quod vocavi, et non respondistis:
   locutus sum, et non audistis:
Et faciebatis [Al. Sed fecistis] malum in oculis meis,
   et quae nolui elegistis.
Propter hoc haec dicit Dominus Deus:
Ecce servi mei comedent,
   et vos esurietis:
Ecce servi mei bibent,
   et vos sitietis:
Ecce servi mei laetabuntur,
   et vos confundemini:
[Col. 0844D] Ecce servi mei laudabunt prae exsultatione cordis,
   et vos clamabitis prae dolore cordis,
   et prae contritione spiritus ululabitis.
Et dimittetis nomen vestrum in juramentum electis
      meis:
   et interficiet te Dominus Deus,
   et servos suos vocabit nomine alio.
In quo qui benedictus est super terram,
   benedicetur in Deo, amen:
Et qui jurat in terra,
   jurabit in Deo, amen:
Quia oblivioni traditae sunt angustiae priores,
   et quia absconditae sunt ab oculis meis.
Ecce enim ego creo coelos novos, et terram novam:
   et non erunt in memoria priora,
   [Col. 0845A] et non ascendent super cor.
Sed gaudebitis et exsultabitis usque in sempiternum,
      in his quae ego creo:
Quia ecce ego creo Jerusalem exsultationem,
   et populum ejus gaudium.
Et exsultabo in Jerusalem,
   et gaudebo in populo meo:
Et non audietur in [a 1Kb] eo ultra vox fletus et vox clamoris.
Non erit ibi [Al. tacet ibi] amplius infans dierum,
   et senex qui non impleat dies suos:
Quoniam puer centum annorum morietur,
   et peccator centum annorum maledictus erit.
Et aedificabunt domos, et habitabunt:
   et plantabunt vineas, et comedent fructum earum.
Non aedificabunt, et alius habitabit:
   non plantabunt, et alius comedet:
Secundum enim dies ligni, dies erunt populi mei,
   et opera manuum [b 1Kb] eorum inveterabunt.
Electi mei non laborabunt frustra,
   [Col. 0845B] neque generabunt in conturbatione:
Quia semen benedictorum Domini est,
   et nepotes eorum cum eis.
Eritque antequam clament, ego exaudiam:
   adhuc illis loquentibus, ego audiam [Al. exaudiam].
Lupus et agnus pascentur simul,
   leo et bos comedent paleas.
   et serpenti pulvis panis ejus:
Non nocebunt, neque occident in omni monte sancto
      meo, dicit Dominus.
[Cap. LXVI.] Haec dicit Dominus.
Coelum sedes mea,
   terra autem scabellum pedum meorum.
Quae est ista domus, quam aedificabitis mihi?
   et quis est iste locus quietis meae?
Omnia haec manus mea fecit,
   et facta sunt universa ista, dicit Dominus.
Ad quem autem respiciam, nisi ad pauperculum, et
      contritum spiritu,
   [Col. 0845C] et trementem sermones meos?
Qui immolat bovem, quasi qui interficiat virum:
   qui mactat pecus, quasi qui excerebret canem:
Qui offert oblationem, quasi qui sanguinem suillum
      offerat:
   qui recordatur thuris, quasi qui benedicat idolo.
Haec omnia elegerunt in viis suis,
   et in abominationibus suis anima eorum delectata
      est.
Unde et ego eligam illusiones eorum:
   et quae timebant, adducam eis:
Quia vocavi, et non erat qui responderet:
   locutus sum, et non audierunt:
Feceruntque malum in oculis meis,
   [Col. 0846A] et quae nolui, [c 1Kb] egerunt.
Audite verbum Domini,
   qui tremitis ad verbum ejus:
Dixerunt fratres vestri odientes vos,
   et abjicientes propter nomen meum:
Glorificetur Dominus,
   et videbimus in laetitia vestra:
   ipsi autem confundentur.
Vox [d 1Kb] populi de civitate,
   vox de templo,
   vox Domini reddentis retributionem inimicis suis.
Antequam parturiret, peperit:
   antequam veniret partus ejus, peperit masculum.
Quis audivit umquam tale?
   et quis vidit huic simile?
Numquid parturiet terra in die una?
   aut parietur gens [e 8Kb] simul,
   quia parturivit et peperit Sion filios suos?
Numquid ego, qui alios parere facio,
   ipse non pariam? dicit Dominus.
[Col. 0846B] Si ego, qui generationem caeteris tribuo,
   sterilis ero? ait Dominus Deus tuus.
Laetamini cum Jerusalem,
   et exsultate in ea omnes, qui diligitis eam;
Gaudete cum ea gaudio, universi, qui lugetis super
      eam,
   ut sugatis, et repleamini ab ubere consolationis
      ejus:
   ut mulgeatis, et deliciis affluatis ab [f 1Kb] omnimoda gloria ejus.
   Quia haec dicit Dominus:
Ecce ego [g 1Kb] declinabo super eam quasi fluvium pacis,
   et quasi torrentem inundantem gloriam gentium,
      quam sugetis:
Ad ubera portabimini,
   et super genua blandientur vobis.
Quomodo si cui mater blandiatur, ita ego consolabor
      vos,
   et in Jerusalem consolabimini.
[Col. 0846C] Videbitis, et gaudebit cor vestrum,
   et ossa vestra quasi herba germinabunt:
Et cognoscetur manus Domini servis ejus
   et indignabitur inimicis suis.
Quia ecce Dominus in igne veniet,
   et quasi turbo quadrigae ejus:
Reddere in indignatione furorem suum,
   et increpationem suam in flamma ignis:
Quia in igne Dominus judicabit [Al. dijudicatur],
   et in gladio suo ad omnem carnem,
   et multiplicabuntur interfecti a Domino.
Qui sanctificabantur,
   et mundos se putabant in hortis post [h 17Kb] unam intrinsecus,
[Col. 0847A] Qui comedebant carnem suillam, et abominationem,
      et murem:
   simul consumentur, dicit Dominus.
Ego autem opera eorum, et cogitationes eorum venio, ut congregem cum omnibus gentibus et
      linguis,
   et venient et videbunt gloriam meam.
Et ponam in eis signum:
   et mittam ex eis qui salvati fuerint, ad gentes in
      mare,
   in Africam, et in Lydiam [a 6Kb] tendentes sagittam:
   in Italiam et Graeciam,
   ad insulas longe, ad eos, qui non audierunt de me,
   et non viderunt gloriam meam.
Et annuntiabunt gloriam meam gentibus [Al. in gentibus],
   et adducent omnes fratres vestros de cunctis gentibus donum Domino, in equis, et in quadrigis,
      et in lecticis,
   [Col. 0848A] et in mulis, et in carrucis,
   ad montem sanctum meum Jerusalem, dicit Dominus;
Quomodo si inferant filii Israel manus in vase mundo
      in domum Domini.
Et assumam ex eis in sacerdotes, et levitas, dicit
      Dominus.
   Quia sicut coeli novi, et terra nova, quae ego facio stare coram me, dicit Dominus:
   sic stabit semen vestrum, et nomen vestrum.
Et erit mensis ex mense,
   et sabbatum ex sabbato:
Veniet omnis caro, ut adoret coram facie mea, dicit
      Dominus.
Et egredientur, et videbunt cadavera virorum.
   qui praevaricati sunt in me:
Vermis eorum non morietur,
   et ignis eorum non exstinguetur:
   et erunt usque ad satietatem visionis omni carni.


Explicit Isaias propheta.




[Col. 0847]
[LIBER JEREMIAE.]



PROLOGUS HIERONYMI IN JEREMIAM.

[Col. 0847C] Jeremias propheta, cui hic prologus scribitur, sermone quidem apud Hebraeos Isaia et Osee et quibusdam aliis prophetis videtur esse [a 1Kb] rusticior, sed sensibus par est: quippe qui eodem spiritu prophetaverit. Porro simplicitas eloquii, de loco ei in quo natus est accidit. Fuit enim Anathothites, [b 1Kb] qui est usque hodie viculus, tribus ab Jerosolymis distans millibus; sacerdos ex sacerdotibus, et in matris utero sanctificatus: virginitate sua evangelicum virum Christi Ecclesiae dedicans. Hic vaticinari exorsus est puer: et captivitatem urbis atque [c 1Kb] Judaeae, non [Col. 0848C] solum spiritu, sed et oculis carnis intuitus est. Jam decem tribus Israel Assyrii in Medos transtulerant: jam terras earum, coloniae gentium possidebant. Unde in Juda tantum, et in Benjamin prophetavit: et civitatis suae ruinas quadruplici planxit alphabeto, quod nos [d 1Kb] mensurae metri versibusque reddidimus. Praeterea ordinem Visionum, qui apud Graecos et Latinos omnino confusus est, ad pristinam fidem correximus. Librum autem [e 13Kb] Baruch, notarii ejus, qui apud Hebraeos nec legitur, nec habetur, praetermisimus: pro his omnibus maledicta [Col. 0849A] ab aemulis praestolantes, quibus me necesse est per singula opuscula respondere. Et hoc patior, [a 1Kb] quia vos cogitis. Caeterum ad compendium mali, rectius [Col. 0850A] fuerat modum furori eorum silentio meo ponere, quam quotidie novi aliquid scriptitantem invidorum insaniam provocare.



INCIPIT LIBER JEREMIAE PROPHETAE.
[Col. 0849]

[Col. 0849A] [Cap. I.] Verba Jeremiae filii Helciae, de sacerdotibus qui fuerunt in Anathoth,
   in terra Benjamin.
   Quod factum est verbum Domini ad eum in diebus Josiae filii Amon regis Juda,
   in tertiodecimo anno regni ejus.
Et factum est in diebus Joacim filii Josiae regis Juda,
      usque ad consummationem undecimi anni Sedeciae filii Josiae regis Juda,
   usque ad transmigrationem Jerusalem, in mense
      quinto.
[Col. 0849B] Et factum est verbum Domini ad me, dicens:
Priusquam te formarem in utero, novi te:
   et antequam exires de vulva, sanctificavi te,
   et prophetam in gentibus dedi te.
Et dixi: [a 1Kb] A, a, a, Domine Deus:
   ecce nescio loqui, quia puer ego sum.
Et dixit Dominus ad me:
   Noli dicere: Puer sum:
   quoniam ad omnia quae mittam te, ibis:
   et universa, quaecumque mandavero tibi, loqueris.
Ne timeas a facie eorum:
   quia tecum ego sum, ut eruam te, dicit Dominus.
Et misit Dominus manum suam, et tetigit os meum:
   et dixit Dominus ad me:
Ecce dedi verba mea in ore tuo:
   ecce [Al. add. ego] constitui te hodie super gentes, et super regna,
   ut evellas, et destruas,
   [Col. 0849C] et disperdas, et dissipes,
   et aedifices, et plantes:
Et factum est verbum Domini ad me, dicens:
   Quid tu vides, Jeremia?
Et dixi:
Virgam vigilantem ego video.
Et dixit Dominus ad me:
   Bene vidisti, quia vigilabo ego super verbo meo,
      ut faciam illud.
Et factum est verbum Domini secundo ad me dicens:
Quid tu vides?
Et dixi:
Ollam succensam ego video,
   et faciem ejus a facie aquilonis.
Et dixit Dominus ad me:
Ab aquilone pandetur malum [Al. aperientur mala]
      super omnes habitatores terrae.
Quia ecce ego convocabo omnes cognationes regnorum aquilonis, ait Dominus:
   [Col. 0849D] et venient et ponent unusquisque solium suum
      in introitu portarum Jerusalem.
   et super omnes muros ejus in circuitu,
   et super universas urbes Juda.
Et loquar judicia mea cum eis, super omni malitia
      eorum, qui dereliquerunt me,
   et libaverunt diis alienis,
   et adoraverunt opus manuum suarum.
Tu ergo accinge lumbos tuos,
   [Col. 0850A] et surge, et loquere ad eos omnia, quae ego praecipio tibi.
Ne formides a facie eorum;
   nec enim timere te faciam vultum eorum.
Ego quippe dedi te hodie in civitatem munitam,
   et in columnam ferream,
   et in murum aereum,
   super omnem terram,
   regibus Juda,
   principibus ejus, et sacerdotibus,
   et populo terrae,
[Col. 0850B] Et bellabunt adversum te, et non praevalebunt:
   quia tecum ego sum, ait Dominus, ut liberem te.
[Cap. II.] Et factum est verbum Domini ad me, dicens:
   Vade, et clama in auribus Jerusalem, dicens:
Haec dicit Dominus:
   Recordatus sum tui, miserans adolescentiam
      tuam,
   et charitatem desponsationis tuae,
   quando secuta me es in deserto, in terra, quae
      non seminatur.
Sanctus Israel Domino, primitiae frugum ejus:
   omnes, qui devorant eum, delinquunt [Al. delinquent]:
   mala venient super eos, dicit Dominus.
Audite verbum Domini, domus Jacob,
   et omnes cognationes domus Israel:
Haec dicit Dominus:
   Quid invenerunt patres vestri in me iniquitatis,
   [Col. 0850C] quia elongaverunt a me,
   et ambulaverunt post vanitatem,
   et vani facti sunt?
Et non dixerunt:
   Ubi est Dominus, qui ascendere nos fecit de terra
      Aegypti:
   qui transduxit nos per desertum,
   per terram inhabitabilem et inviam;
   per terram sitis, et imaginem mortis;
   per terram, in qua non ambulavit vir,
   neque habitavit homo?
Et induxi vos in terram Carmeli,
   ut comederetis fructum ejus, et optima [Al. bona]
      illius:
Et ingressi contaminastis terram meam,
   et haereditatem meam posuistis in abominationem.
Sacerdotes non dixerunt: Ubi est Dominus?
   et tenentes legem [Al. add. meam], nescierunt
      me,
   [Col. 0850D] et pastores praevaricati sunt in me:
   et prophetae prophetaverunt in Baal,
   et idola secuti sunt.
Propterea adhuc judicio contendam vobiscum, ait
      Dominus,
   et cum filiis vestris disceptabo.
Transite ad insulas Cethim, et videte:
   et in Cedar mittite, et considerate vehementer:
   et videte si factum est hujuscemodi,
[Col. 0851A] Si mutavit gens deos;
   et certe ipsi non sunt dii:
   populus autem meus mutavit gloriam suam in idolum.
Obstupescite, coeli, super hoc;
   et portae ejus, desolamini vehementer dicit, Dominus,
Duo enim mala fecit populus meus:
   Me dereliquerunt fontem aquae vivae.
   et foderunt sibi cisternas,
   cisternas dissipatas,
   quae continere non valent aquas.
Numquid servus est Israel, aut vernaculus?
   quare ergo factus est in praedam?
Super eum rugierunt leones,
   et dederunt vocem suam,
   posuerunt terram ejus in solitudinem:
Civitates ejus exustae sunt,
   et non est qui habitet in eis.
Filii quoque Mempheos et Taphnes constupraverunt te usque ad verticem.
[Col. 0851B] Numquid non istud factum est tibi,
   quia dereliquisti Dominum Deum tuum eo tempore, quo ducebat te per viam?
Et nunc quid tibi vis in via Aegypti,
   ut bibas aquam turbidam [Al. Sior]?
Et quid tibi cum via Assyriorum,
   ut bibas aquam fluminis?
Arguet te malitia tua,
   et aversio tua increpabit te.
Scito, et vide, quia malum et amarum est reliquisse
      te Dominum Deum tuum,
   et non esse timorem mei apud te, dicit Dominus
      Deus exercituum.
   A saeculo confregisti jugum meum,
   rupisti vincula mea,
   et dixisti: Non serviam.
In omni enim colle sublimi, et sub omni ligno frondoso,
   [Col. 0851C] tu prosternebaris meretrix:
Ego autem plantavi te vineam electam,
   omne semen verum:
Quomodo ergo conversa es mihi in pravum vinea
      aliena?
Si laveris te nitro, et multiplicaveris tibi herbam
      borith,
   maculata es in iniquitate tua coram me, dicit Dominus Deus.
Quomodo dicis: Non sum polluta,
   post Baalim non ambulavi [Al. abii]?
Vide vias tuas in convalle,
   scito quid feceris:
Cursor levis explicans vias suas.
Onager assuetus in solitudine,
   in desiderio animae suae attraxit ventum amoris
      sui:
   nullus avertet eam:
Omnes qui quaerunt eam, non deficient:
   in menstruis ejus invenient eam.
[Col. 0851D] Prohibe pedem tuum a nuditate,
   [Col. 0852A] et guttur tuum a siti.
Et dixisti:
   Desperavi,
   nequaquam faciam:
Adamavi quippe alienos,
   et post eos ambulabo.
Quomodo confunditur fur quando deprehenditur,
   sic confusi sunt domus Israel,
   ipsi et reges eorum,
   principes, et sacerdotes, et prophetae eorum,
   dicentes ligno: Pater meus es tu;
   et lapidi: Tu me genuisti.
Verterunt ad me tergum,
   et non faciem,
Et in tempore afflictionis suae dicent:
   Surge, et libera nos.
Ubi sunt dii tui, quos fecisti tibi?
   surgant et liberent te in tempore afflictionis tuae:
Secundum numerum quippe civitatum tuarum erant
      dii tui, Juda.
[Col. 0852B] Quid vultis mecum judicio contendere?
   omnes dereliquistis me, dicit Dominus.
Frustra [Al. Sine causa] percussi filios vestros,
   disciplinam non receperunt:
Devoravit gladius vester prophetas vestros,
   quasi leo vastator generatio vestra.
Videte verbum Domini:
   Numquid solitudo factus sum Israeli, aut terra serotina?
Quare ergo dixit populus meus: Recessimus, non veniemus ultra ad te?
Numquid obliviscetur virgo ornamenti sui,
   aut sponsa fasciae pectoralis suae?
Populus vero meus oblitus est mei diebus innumeris.
Quid niteris bonam ostendere viam tuam ad quaerendam dilectionem,
   quae insuper et malitias tuas docuisti vias tuas,
   et in alis tuis inventus est sanguis animarum pauperum et innocentum?
[Col. 0852C] Non in fossis inveni eos,
   sed in omnibus quae supra memoravi.
Et dixisti: Absque peccato et innocens ego sum:
   et propterea avertatur furor tuus a me.
Ecce ego judicio contendam tecum,
   eo quod dixeris: Non peccavi.
Quam vilis facta es nimis, iterans vias tuas!
   et ab Aegypto confunderis, sicut confusa es ab Assur.
Nam et ab ista egredieris,
   et manus tuae erunt super caput tuum:
Quoniam obtrivit Dominus confidentiam tuam,
   et nihil in ea habebis prosperum.
[Cap. III.] Vulgo dicitur: Si dimiserit vir uxorem
      suam, et recedens ab eo, duxerit virum alterum;
   numquid revertetur ad eam ultra?
Numquid non polluta et contaminata erit [a 1Kb] mulier
      illa?
Tu autem fornicata es cum amatoribus multis:
   tamen revertere ad me [b 15Kb] , dicit Dominus.
[Col. 0852D] Leva oculos tuos in directum,
   [Col. 0853A] et vide ubi non prostrata sis:
In viis sedebas, exspectans eos quasi latro in solitudine:
   et polluisti terram in fornicationibus [Al. malis]
      tuis, et in malitiis tuis.
Quam ob rem prohibitae sunt stillae pluviarum,
   et serotinus imber non fuit:
Frons mulieris meretricis facta est tibi,
   noluisti erubescere.
Ergo saltem amodo voca me: Pater meus,
   dux virginitatis meae tu es:
Numquid irasceris in perpetuum,
   aut perseverabis in finem?
Ecce locuta es, et fecisti mala, et potuisti.
Et dixit Dominus ad me in diebus Josiae regis:
Numquid vidisti quae fecerit aversatrix Israel?
Abiit sibimet super omnem montem excelsum,
   et sub omni ligno frondoso,
   et fornicata est ibi.
Et dixi cum fecisset haec omnia:
   [Col. 0853B] Ad me revertere:
   et non est reversa.
Et vidit praevaricatrix soror ejus Juda,
   quia pro eo quod moechata esset aversatrix Israel,
      dimisissem eam,
   et dedissem ei libellum repudii:
   et non timuit praevaricatrix Juda soror ejus,
   sed abiit, et fornicata est etiam ipsa.
Et facilitate fornicationis suae contaminavit terram.
   et moechata est cum lapide et cum ligno.
Et in omnibus his non est reversa ad me praevaricatrix soror ejus Juda in toto corde suo,
   sed in mendacio, ait Dominus.
Et dixit Dominus ad me:
   Justificavit animam suam aversatrix Israel,
   comparatione praevaricatricis Judae.
Vade, et clama sermones istos contra aquilonem,
      et dices:
   Revertere, aversatrix Israel, ait Dominus,
   [Col. 0853C] et non avertam faciem meam a vobis:
Quia sanctus ego sum, dicit Dominus,
   et non irascar in perpetuum.
Tamen scito iniquitatem tuam,
   quia in Dominum Deum tuum praevaricata es:
   et dispersisti vias tuas alienis sub omni ligno
      frondoso,
   et vocem meam non audisti, ait Dominus.
Convertimini [Al. add. ad me] filii, revertentes,
      dicit Dominus:
   quia ego vir vester:
Et assumam vos unum de civitate,
   et duos de cognatione,
   et introducam vos in Sion.
Et dabo vobis pastores juxta cor meum,
   et pascent vos scientia et doctrina.
Cumque multiplicati fueritis, et creveritis in terra
      in diebus illis, ait Dominus:
   non dicent ultra: Arca testamenti Domini:
   [Col. 0853D] neque ascendet super cor,
   neque recordabuntur illius:
   nec visitabitur, nec fiet ultra.
In tempore illo vocabunt Jerusalem solium Domini:
   et congregabuntur ad eam omnes gentes in nomine Domini in Jerusalem,
   et non ambulabunt post pravitatem cordis sui
      [Col. 0854A] pessimi.
In diebus illis ibit domus Juda ad domum Israel,
   et venient simul de terra aquilonis, ad terram
      quam dedi patribus vestris.
Ego autem dixi: Quomodo ponam te in filios [Al.
      filiis],
   et tribuam tibi terram desiderabilem,
   haereditatem praeclaram exercituum gentium?
Et dixi: Patrem vocabis me,
   et post me ingredi non cessabis.
Sed quomodo si contemnat mulier amatorem suum,
   sic contempsit me domus Israel, ait Dominus.
Vox in viis audita est,
   ploratus et ululatus filiorum Israel:
Quoniam iniquam fecerunt viam suam,
   obliti sunt Domini Dei sui.
Convertimini, filii, revertentes,
   et sanabo aversiones vestras.
Ecce non venimus ad te:
   tu enim es Dominus Deus noster.
[Col. 0854B] Vere mendaces erant colles,
   multitudo montium:
Vere in Domino Deo nostro salus Israel.
Confusio comedit laborem patrum nostrorum ab
      adolescentia nostra,
   greges eorum, et armenta eorum.
   filios eorum, et filias eorum.
Dormiemus in confusione nostra:
   et operiet nos ignominia nostra:
Quoniam Domino Deo nostro peccavimus nos,
   et patres nostri, ab adolescentia nostra usque ad
      hanc diem:
   et non audivimus vocem Domini Dei nostri:
[Cap. IV.] Si [a 1Kb] converteris [Al. reverteris], Israel,
      ait Dominus,
      ad me convertere:
Si abstuleris offendicula tua a facie mea,
   non commoveberis.
Et jurabis: Vivit Dominus in veritate, et in judicio,
[Col. 0854C] et in justitia;
   et benedicent eum gentes, ipsumque laudabunt.
Haec enim dicit Dominus viro Juda et Jerusalem:
   Novate vobis novale,
   et nolite serere super spinas:
Circumcidimini Domino,
   et auferte praeputia cordium vestrorum, viri Juda,
      et habitatores Jerusalem:
Ne forte egrediatur ut ignis indignatio mea,
   et succendatur, et non sit qui exstinguat,
   propter malitiam cogitationum vestrarum.
Annuntiate in Juda,
   et in Jerusalem auditum facite:
   loquimini, et canite tuba in terra:
Clamate fortiter,
   dicite: Congregamini,
   et ingrediamur civitates munitas,
Levate signum in Sion.
Confortamini, nolite stare,
   [Col. 0854D] quia malum ego adduco ab aquilone et contritionem magnam.
Ascendit leo de cubili suo,
   et praedo gentium se levavit:
Egressus est de loco suo,
   ut ponat terram tuam in desolationem [Al. solitudinem]:
[Col. 0855A] Civitates tuae vastabuntur,
   remanentes absque habitatore.
Super hoc accingite vos ciliciis,
   plangite et ululate:
   quia non est aversa ira furoris Domini a nobis.
Et erit in die illa, dicit Dominus:
   Peribit cor regis, et cor principum:
   et obstupescent sacerdotes,
   et prophetae consternabuntur.
Et dixi: Heu, heu, heu, Domine Deus,
Ergone decepisti populum istum et Jerusalem, dicens:
   Pax erit vobis:
   et ecce pervenit gladius usque ad animam?
In tempore illo dicetur populo huic et Jerusalem:
Ventus urens in viis, quae sunt in deserto viae filiae
      [Al. filii] populi mei,
   non ad ventilandum et ad [Al. non ad] purgandum.
Spiritus plenus ex his veniet mihi:
   [Col. 0855B] et nunc ego loquar judicia mea cum eis.
Ecce quasi nubes ascendet, et quasi tempestas currus ejus:
   velociores aquilis equi illius:
   vae nobis, quoniam vastati sumus.
Lava a malitia cor tuum, Jerusalem, ut salva
      fias:
   usquequo morabuntur in te cogitationes noxiae?
Vox enim annuntiantis a Dan,
   et notum facientis idolum de monte Ephraim.
Dicite [a 1Kb] gentibus:
Ecce auditum est in Jerusalem, custodes venire de
      terra longinqua,
   et dare [Al. dederunt] super civitates Juda vocem
      suam.
Quasi custodes agrorum facti sunt super eam in
      gyro:
   quia me ad iracundiam provocavit, ait Dominus.
Viae tuae, et cogitationes tuae fecerunt haec tibi:
   [Col. 0855C] ista malitia tua, quia amara,
   quia [Al. tacet quia] tetigit cor tuum.
Ventrem meum, ventrem meum doleo,
   sensus cordis mei turbati sunt in me:
Non tacebo,
   quoniam vocem buccinae audivit anima mea, clamorem praelii.
Contritio super contritionem vocata est,
   et vastata est omnis terra:
Repente vastata sunt tabernacula mea,
   subito pelles meae.
Usquequo videbo fugientem,
   audiam vocem buccinae?
Quia stultus populus meus me non cognovit:
   filii insipientes sunt, et vecordes:
Sapientes sunt, ut faciant mala,
   bene autem facere nescierunt.
Aspexi terram, et ecce vacua erat, et nihil;
   et coelos, et non erat lux in eis.
[Col. 0855D] Vidi montes, et ecce movebantur:
   et omnes colles conturbati sunt.
Intuitus sum, et non erat homo:
   et omne volatile coeli recessit.
Aspexi, et ecce Carmelus desertus:
   et omnes urbes ejus destructae sunt a facie Domini,
   et a facie irae furoris ejus,
Haec enim dicit Dominus.
Deserta erit omnis terra.
   sed tamen consummationem non faciam.
Lugebit terra, et moerebunt coeli desuper:
   eo quod locutus sum [Al. sim];
   [Col. 0856A] cogitavi, et non poenituit me,
   nec aversus sum ab eo.
A voce equitis et mittentis sagittam, fugit omnis civitas:
   ingressi sunt ardua, et ascenderunt rupes:
Universae urbes derelictae sunt,
   et non habitat in eis homo.
Tu autem vastata quid facies?
   cum vestieris te coccino.
   cum ornata fueris monili aureo,
   et pinxeris stibio oculos tuos, frustra componeris?
Contempserunt te amatores tui
   animam tuam quaerent.
Vocem enim quasi parturientis audivi,
   angustias ut puerperae:
Vox filiae Sion [b 1Kb] intermorientis expandentisque
      manus suas:
   vae mihi, quia defecit anima mea propter interfectos.
[Col. 0856B] [Cap. V.] Circuite vias Jerusalem,
   et aspicite, et considerate,
   et quaerite in plateis ejus,
   an inveniatis virum facientem judicium, et quaerentem fidem:
   et propitius ero ejus.
Quod si etiam, Vivit Dominus, dixerint:
   et hoc falso jurabunt.
Domine, oculi tui respiciunt fidem:
   percussisti eos, et non doluerunt:
   attrivisti eos, et renuerunt accipere disciplinam:
Induraverunt facies suas super petram,
   et noluerunt reverti.
Ego autem dixi:
   Forsitan pauperes sunt et stulti,
   ignorantes viam Domini, judicium Dei sui.
Ibo igitur ad optimates, et loquar eis:
   ipsi enim cognoverunt viam Domini, judicium Dei
      [Col. 0856C] sui.
Et ecce magis hi simul confregerunt jugum,
   ruperunt vincula.
Idcirco percussit eos leo de silva,
   lupus ad vesperam vastavit eos,
   pardus vigilans supra civitates eorum:
Omnis, qui egressus fuerit ex eis, capietur:
   quia multiplicatae sunt praevaricationes eorum,
   confortatae sunt aversiones eorum.
Super quo propitius tibi esse potero?
   filii tui dereliquerunt me,
   et jurant in his qui non sunt dii:
Saturavi eos, et moechati sunt,
   et in domo meretricis luxuriabantur.
Equi amatores [c 1Kb] et emissarii facti sunt.
   Unusquisque ad uxorem proximi sui binniebat.
Numquid super his non visitabo? dicit Dominus.
   et in gente tali non ulciscetur anima mea?
Ascendite muros ejus, et dissipate,
   [Col. 0856D] consummationem autem nolite facere:
Auferte propagines ejus,
   quia non sunt Domini.
Praevaricatione enim praevaricata est in me domus
      Israel,
   et domus Juda, ait Dominus.
Negaverunt Dominum, et dixerunt:
   Non est ipse [Al. add. locuti]:
   neque veniet super nos malum:
   gladium et famem non videbimus.
Prophetae fuerunt in ventum,
   et responsum non fuit in eis:
   haec ergo evenient illis.
[Col. 0857A] Haec dicit Dominus Deus exercituum:
   Quia locuti estis verbum istud:
   ecce ego do verba mea in ore tuo in ignem,
   et populum istum ligna [Al. in ligna], et vorabit
      eos.
Ecce ego adducam super vos gentem de longinquo
      domus Israel, ait Dominus;
   gentem robustam, gentem antiquam,
   gentem, cujus ignorabis linguam,
   nec intelliges quid loquatur.
Pharetra ejus quasi sepulcrum patens,
   universi fortes.
Et comedet segetes tuas, et panem tuum:
   devorabit filios tuos, et filias tuas:
   comedet gregem tuum, et armenta tua:
   comedet vineam tuam, et ficum tuam:
   et conteret urbes munitas tuas, in quibus tu habes
      fiduciam, gladio.
Verumtamen in diebus illis, ait Dominus,
   non faciam vos in consummationem.
[Col. 0857B] Quod si dixeritis: Quare fecit Dominus Deus noster
      nobis haec omnia?
   dices ad eos:
Sicut dereliquistis me, et servistis deo alieno in terra
      vestra,
   sic servietis alienis in terra non vestra.
Annuntiate hoc domui Jacob,
   et auditum facite in Juda, dicentes:
Audi, popule stulte, qui non habes cor:
   qui habentes oculos, non videtis:
   et aures, et non auditis.
Me ergo non timebitis, ait Dominus:
   et a facie mea non dolebitis?
Qui posui arenam terminum mari,
   praeceptum sempiternum, quod non praeteribit:
Et commovebuntur, et non poterunt:
   et intumescent fluctus ejus, et non transibunt
      illud:
[Col. 0857C] Populo autem huic factum est cor incredulum et
      exasperans,
   recesserunt et abierunt.
Et non dixerunt in corde suo:
   Metuamus Dominum Deum nostrum,
   qui dat nobis pluviam temporaneam et serotinam
      in tempore suo,
   plenitudinem annuae messis custodientem nobis.
Iniquitates [a 1Kb] vestrae declinaverunt haec:
   et peccata vestra prohibuerunt bonum a vobis:
Quia inventi sunt in populo meo impii insidiantes
      quasi aucupes,
   laqueos ponentes et pedicas ad capiendos viros.
Sicut decipula plena avibus,
   sic domus eorum plenae dolo:
   ideo magnificati sunt et ditati.
Incrassati sunt et impinguati:
   [Col. 0857D] et praeterierunt sermones meos pessime.
Causam [b 1Kb] non judicaverunt,
   causam pupilli non direxerunt,
   et judicium pauperum non judicaverunt.
Numquid super his non visitabo? dicit Dominus.
   aut super gentem hujuscemodi non ulciscetur anima mea?
Stupor et mirabilia facta sunt in terra:
   Prophetae prophetabant mendacium,
   et sacerdotes applaudebant manibus suis.
Et populus meus dilexit talia:
   [Col. 0858A] quid igitur fiet in novissimo ejus?
[Cap. VI.] Confortamini, filii Benjamin, in medio
      Jerusalem,
   et in Thecua clangite buccina,
   et super Bethacharem levate vexillum:
Quia malum visum est ab aquilone,
   et contritio magna.
Speciosae et delicatae assimilavi filiam Sion.
Ad eam venient pastores, et greges eorum:
   fixerunt in ea tentoria in circuitu:
   pascet unusquisque eos; qui sub manu sua
      sunt.
Sanctificate super eam bellum:
   consurgite, et ascendamus in meridie:
Vae nobis, quia declinavit dies,
   quia longiores factae sunt umbrae vesperi.
Surgite, et ascendamus in nocte,
   et dissipemus domos ejus.
Quia haec dicit Dominus exercituum:
   Caedite lignum ejus,
   [Col. 0858B] et fundite circa Jerusalem aggerem:
Haec est civitas visitationis,
   omnis calumnia in medio ejus.
Sicut frigidam facit cisterna aquam suam,
   sic frigidam fecit malitiam suam:
Iniquitas et vastitas audietur in ea,
      coram me semper infirmitas et plaga.
Erudire, Jerusalem,
   ne forte recedat anima mea a te,
   ne forte ponam te desertam,
   terram inhabitabilem.
Haec dicit Dominus exercituum:
   Usque ad racemum colligent quasi in vinea reliquias Israel:
Converte manum tuam quasi vindemiator ad cartallum.
Cui loquar?
   et quem contestabor, ut audiat?
Ecce incircumcisae aures eorum,
   [Col. 0858C] et audire non possunt:
Ecce verbum Domini factum est eis in opprobrium,
   et non suscipient illud.
Idcirco furore Domini plenus sum,
   laboravi sustinens:
Effunde super parvulum foris,
   et super consilium juvenum simul:
Vir enim cum muliere capietur,
   senex cum pleno dierum.
Et transibunt domus eorum ad alteros,
   agri et uxores pariter:
Quia extendam manum meam super habitantes terram,
   dicit Dominus.
A minore quippe usque ad majorem omnes avaritiae
      student:
   et a propheta usque ad sacerdotem cuncti faciunt
      dolum.
[Col. 0858D] Et curabant contritionem filiae populi mei cum ignominia, dicentes:
   Pax, pax;
   et non erat pax.
Confusi sunt,
   quia abominationem fecerunt:
Quin potius confusione non sunt confusi,
   et erubescere nescierunt.
Quam ob rem cadent inter ruentes:
   in tempore visitationis suae corruent, dicit Dominus.
[Col. 0859A] Haec dicit Dominus:
   State super vias, et videte,
   et interrogate de semitis antiquis, quae sit via bona,
      et ambulate in ea:
Et invenietis refrigerium animabus vestris.
Et dixerunt: Non ambulabimus.
Et constitui super vos speculatores.
   Audite vocem tubae.
   Et dixerunt: Non audiemus.
Ideo audite, gentes, et cognosce, congregatio,
   quanta ego faciam eis.
Audi, terra:
   Ecce ego adducam mala super populum istum,
   fructum cogitationum ejus:
Quia verba mea non audierunt,
   et legem meam projecerunt.
Ut quid mihi thus de Saba affertis,
   et calamum suave olentem de terra longinqua?
Holocautomata vestra non sunt accepta,
   et victimae vestrae non placuerunt mihi.
[Col. 0859B] Propterea haec dicit Dominus:
   Ecce ego dabo in populum istum ruinas,
Et ruent in eis patres et filii simul,
   vicinus et proximus peribunt.
Haec dicit Dominus:
   Ecce populus venit de terra aquilonis,
   et gens magna consurget a finibus terrae.
Sagittam et scutum arripiet:
   crudelis est, et non miserebitur.
Vox ejus quasi mare sonabit:
   et super equos ascendent,
   praeparati quasi vir ad praelium,
   adversum te, filia Sion.
Audivimus famam ejus,
   dissolutae sunt manus nostrae:
   tribulatio apprehendit nos,
   dolores ut parturientem.
Nolite exire ad agros,
   et in via ne ambuletis:
   [Col. 0859C] quoniam gladius inimici, pavor in circuitu.
Filia populi mei, accingere cilicio,
   et conspergere cinere:
Luctum unigeniti fac tibi,
   planctum amarum.
   quia repente veniet vastator super nos.
Probatorem dedi te in populo meo robustum:
   et scies, et probabis viam eorum.
Omnes isti principes declinantes,
   ambulantes fraudulenter;
Aes et ferrum:
   universi corrupti sunt.
Defecit sufflatorium,
   in igne consumptum est plumbum;
Frustra conflavit conflator:
   malitiae enim eorum non sunt consumptae.
Argentum reprobum vocate eos,
   quia Dominus projecit illos.
[Cap. VII.] Verbum, quod factum est ad Jeremiam
      a Domino, dicens:
   [Col. 0859D] Sta in porta domus Domini,
   et praedica ibi verbum istud, et dic:
Audite verbum Domini, omnis Juda,
   qui ingredimini per portas has,
   ut adoretis Dominum.
Haec dicit Dominus exercituum Deus Israel:
Bonas facite vias vestras, et studia vestra:
   et habitabo vobiscum in loco isto.
Nolite confidere in verbis mendacii [Al. mendacibus],
      dicentes:
Templum Domini,
   templum Domini,
   templum Domini, est.
Quoniam si bene direxeritis vias vestras, et studia
      vestra:
   si feceritis judicium inter virum et proximum ejus,
   advenae, et pupillo, et viduae non feceritis calumniam,
   [Col. 0860A] nec sanguinem innocentem effuderitis in loco hoc,
   et post deos alienos non ambulaveritis in malum
      vobismetipsis:
Habitabo vobiscum in loco isto,
   in terra quam dedi patribus vestris a saeculo et
      usque in saeculum.
Ecce vos confiditis vobis in sermonibus mendacii,
   qui non proderunt vobis;
Furari,
   occidere,
   adulterari,
   jurare mendaciter,
   libare Baalim,
   et ire post deos alienos, quos ignoratis.
Et venistis, et stetistis coram me in domo hac,
   in qua invocatum est nomen meum, et dixistis:
Liberati sumus,
   eo quod fecerimus omnes abominationes istas.
Ergo spelunca latronum facta est domus ista,
   in qua invocatum est nomen meum in oculis vestris?
[Col. 0860B] Ego, ego sum:
   ego vidi, dicit Dominus.
Ite ad locum meum in Silo,
   ubi habitavit nomen meum a principio,
   et videte quae fecerim ei propter malitiam populi
      mei Israel:
Et nunc, quia fecistis omnia opera haec, dicit Dominus:
   et locutus sum ad vos mane consurgens, et loquens, et non audistis:
Et vocavi vos,
   et non respondistis:
Faciam domui huic, in qua invocatum est nomen
      meum, et in qua vos habetis fiduciam:
   et loco, quem dedi vobis et patribus vestris,
   sicut feci Silo.
Et projiciam vos a facie mea,
   sicut projeci omnes fratres vestros,
   universum semen Ephraim.
[Col. 0860C] Tu ergo noli orare pro populo hoc,
   nec assumas pro eis laudem et orationem,
Et non obsistas mihi:
   quia non exaudiam te.
Nonne vides quid isti faciant in civitatibus Juda, et
      in plateis Jerusalem?
Filii colligunt ligna,
   et patres succendunt ignem,
   et mulieres conspergunt adipem,
   ut faciant placentas reginae coeli,
   et libent diis alienis,
   et me ad iracundiam provocent.
Numquid me ad iracundiam provocant? dicit Dominus.
   nonne semetipsos in confusionem vultus sui?
Ideo haec dicit Dominus Deus:
Ecce furor meus, et indignatio mea conflatur [Al.
      conflata est] super locum istum,
   super viros, et super jumenta,
   et super lignum regionis,
   [Col. 0860D] et super fruges terrae,
   et succendetur, et non exstinguetur.
Haec dicit Dominus exercituum Deus Israel:
Holocautomata vestra addite victimis vestris,
   et comedite carnes.
Quia non sum locutus cum patribus vestris,
   et non praecepi eis, in die qua eduxi
   eos de terra Aegypti;
   de verbo holocautomatum, et victimarum.
Sed hoc verbum praecepi eis, dicens:
   Audite vocem meam, et ero vobis Deus;
   et vos eritis mihi populus:
Et ambulate in omni via, quam mandavi vobis,
   ut bene sit vobis.
Et non audierunt, nec inclinaverunt aurem suam:
   Sed abierunt in voluntatibus,
   et pravitate cordis sui mali:
Factique sunt retrorsum et non in ante,
   [Col. 0861A] a die qua egressi sunt patres eorum de terra Aegypti, usque ad diem hanc.
Et misi ad vos omnes servos meos prophetas, per
      diem consurgens diluculo, et mittens.
Et non audierunt me, nec inclinaverunt aurem suam:
Sed induraverunt cervicem [Al. add. suam]:
   et pejus operati sunt, quam patres eorum.
Et loqueris ad eos omnia verba haec, et non audient te:
   et vocabis eos, et non respondebunt tibi:
Et dices ad eos:
   Haec est gens, quae non audivit vocem Domini Dei
      sui,
   nec recepit disciplinam:
Periit fides,
   et ablata est de ore eorum.
Tonde capillum tuum, et projice,
   et sume in directum planctum:
Quia projecit Dominus, et reliquit generationem
      furoris sui:
   [Col. 0861B] quia fecerunt filii Juda malum in oculis meis,
      dicit Dominus.
Posuerunt offendicula sua in domo, in qua invocatum est nomen meum,
   ut polluerent eam:
Et aedificaverunt excelsa Thopheth, quae est in valle
      filii Ennom:
   ut incenderent filios suos, et filias suas igni: quae
      non praecepi, nec cogitavi in corde meo.
Ideo ecce dies venient, dicit Dominus,
   et non dicetur amplius, Thopheth, et vallis filii
      Ennom:
   sed vallis interfectionis:
Et sepelient [Al. sepelientur] in Thopheth,
   eo quod non sit locus:
Et erit morticinum populi hujus in cibum volucribus
      coeli, et bestiis terrae,
   et non erit qui abigat.
Et quiescere faciam de urbibus Juda, et de plateis
      [Col. 0861C] Jerusalem, vocem gaudii, et vocem laetitiae,
   vocem sponsi, et vocem sponsae:
   In desolationem enim erit terra.
[Cap. VIII.] In illo tempore, ait Dominus:
   Ejicient ossa regum Juda, et ossa principum ejus,
   et ossa sacerdotum,
   et ossa prophetarum,
   et ossa eorum qui habitaverunt Jerusalem, de sepulcris suis:
Et pandent [Al. expandent] ea ad solem, et lunam,
   et omnem militiam coeli, quae dilexerunt,
   et quibus servierunt;
   et post quae ambulaverunt,
   et quae quaesierunt, et adoraverunt.
Non colligentur, et non sepelientur:
   in sterquilinium super faciem terrae erunt.
Et eligent magis mortem quam vitam
    [a 9Kb] omnes qui residui fuerint de cognatione hac
      pessima
   in universis locis, quae derelicta sunt, ad quae
      [Col. 0861D] ejeci eos, dicit Dominus exercituum.
Et dices ad eos:
   Haec dicit Dominus:
Numquid qui cadit [Al. cadet], non resurget?
   et qui aversus est, non revertetur?
Quare ergo aversus est populus iste in Jerusalem
      aversione contentiosa?
Apprehenderunt mendacium,
   et noluerunt reverti:
Attendi, et auscultavi:
   nemo quod bonum est loquitur;
[Col. 0862A] Nullus est qui agat poenitentiam super peccato suo,
      dicens:
   Quid feci?
Omnes conversi sunt ad cursum suum,
   quasi equus impetu vadens in praelio.
Milvus in coelo cognovit tempus suum;
   turtur,
   et hirundo,
   et ciconia,
   custodierunt tempus adventus sui:
Populus autem meus
   non cognovit judicium Domini.
Quomodo dicitis: Sapientes nos sumus,
   et lex Domini nobiscum est?
Vere mendacium operatus est stylus mendax scribarum,
Confusi sunt sapientes,
   perterriti et capti sunt:
Verbum enim Domini projecerunt,
   et sapientia nulla est in eis.
[Col. 0862B] Propterea dabo mulieres eorum exteris,
   agros eorum haeredibus:
Quia a minimo usque ad maximum omnes avaritiam
      sequuntur [Al. avaritiae student]:
   a propheta usque ad sacerdotem cuncti faciunt
      mendacium.
Et sanabant contritionem filiae populi mei ad ignominiam, dicentes:
Pax, pax,
   cum non esset pax.
Confusi sunt,
quia abominationem fecerunt:
Quinimmo confusione non sunt confusi,
   et erubescere nescierunt:
Idcirco cadent inter corruentes,
   in tempore visitationis suae corruent, dicit Dominus,
Congregans congregabo eos, ait Dominus:
Non est uva in vitibus,
   [Col. 0862C] et non sunt ficus in ficulnea;
Folium defluxit:
   et dedi eis quae praetergressa sunt.
Quare sedemus?
   convenite, et ingrediamur civitatem munitam,
   et sileamus ibi:
Quia Dominus Deus noster silere nos fecit,
   et potum dedit nobis aquam fellis:
Peccavimus enim Domino.
Exspectavimus pacem,
   et non erat bonum;
Tempus medelae,
   et ecce formido.
A Dan auditus est fremitus equorum ejus,
   a voce hinnituum pugnatorum ejus commota est
      omnis terra;
Et venerunt, et devoraverunt terram, et plenitudinem ejus;
   urbem, et habitatores ejus.
Quia ecce ego mittam vobis serpentes regulos quibus [Col. 0862D] non est incantatio:
   et mordebunt vos, ait Dominus.
Dolor meus super dolorem,
   in me cor meum moerens.
Ecce vox clamoris filiae populi mei de terra longinqua:
Numquid Dominus non est in Sion,
   aut rex ejus non est in ea?
Quare ergo me ad iracundiam concitaverunt in
      sculptilibus suis,
   et in vanitatibus alienis?
[Col. 0863A] Transiit messis,
   finita est aestas,
   et nos salvati non sumus.
Super contritione filiae populi mei contritus sum et
      contristatus,
   stupor obtinuit me.
Numquid resina non est in Galaad?
   aut medicus non est ibi?
Quare igitur non est obducta cicatrix filiae populi
      mei?
[Cap. IX.] Quis dabit capiti meo aquam,
   et oculis meis fontem lacrymarum?
Et plorabo die ac nocte interfectos filiae populi mei.
Quis dabit me in solitudine diversorium viatorum,
   et derelinquam populum meum, et recedam ab eis?
Quia omnes adulteri sunt,
   coetus praevaricatorum.
Et extenderunt linguam suam quasi arcum mendacii
   et non veritatis:
Confortati sunt in terra,
   [Col. 0863B] quia de malo ad malum egressi sunt,
   et me non cognoverunt, dicit Dominus.
Unusquisque se a proximo suo custodiat,
   et in omni fratre suo non habeat fiduciam:
Quia omnis frater supplantans [Al. supplantatione]
      supplantabit,
   et omnis amicus fraudulenter incedet.
Et vir fratrem suum deridebit,
   et veritatem non loquentur:
Docuerunt enim linguam suam loqui mendacium:
   ut inique agerent, laboraverunt.
Habitatio tua in medio idoli:
   in dolo renuerunt scire me, dicit Dominus.
Propterea haec dicit Dominus exercituum:
Ecce ego conflabo, et probabo eos:
   quid enim aliud faciam a facie filiae populi mei?
Sagitta vulnerans lingua eorum,
   dolum locuta est:
In ore suo pacem cum amico suo loquitur,
   [Col. 0863C] et occulte ponit ei insidias.
Numquid super his non visitabo? dicit Dominus.
   aut gentem hujusmodi non ulciscetur anima mea?
Super montes assumam fletum et lamentum,
   et super speciosa deserti planctum:
Quoniam incensa sunt, eo quod non sit vir pertransiens:
   et non audierunt vocem possidentis:
A volucri coeli usque ad pecora
   transmigraverunt et recesserunt.
Et dabo Jerusalem in acervos arenae,
   et cubilia draconum:
Et civitates Juda dabo in desolationem
   eo quod non sit habitator.
Quis est vir sapiens, qui intelligat hoc,
   et ad quem verbum oris Domini fiat ut annuntiet
      istud?
Quare perierit [Al. periit] terra, et exusta sit [Al.
   est] quasi desertum,
   [Col. 0863D] eo quod non sit qui pertranseat?
Et dixit Dominus:
Quia dereliquerunt legem meam, quam dedi eis,
   et non audierunt vocem meam, et non ambulaverunt in ea:
Et abierunt post pravitatem cordis sui,
   et post Baalim:
   quod [Al. quos] didicerunt a patribus suis.
Idcirco haec dicit Dominus exercituum Deus Israel:
Ecce ego cibabo [a 1Kb] populum istum absinthio,
   et potum dabo eis aquam fellis.
Et dispergam eos in gentibus, quas non noverunt
      ipsi et patres eorum:
   [Col. 0864A] et mittam post eos gladium, donec consumantur.
Haec dicit Dominus exercituum:
Cotemplamini,
   et vocate lamentatrices, et veniant:
   et ad eas, quae sapientes sunt, mittite, et properent:
   festinent, et assumant super nos lamentum:
Deducant oculi nostri lacrymas, et palpebrae nostrae
      defluant aquis.
   Quia vox lamentationis audita est de Sion:
Quomodo vastati sumus et confusi vehementer?
   quia dereliquimus terram,
   quoniam dejecta sunt tabernacula nostra.
Audite ergo mulieres verbum Domini:
   et assumant aures vestrae sermonem oris ejus
Et docete filias vestras lamentum,
   et unaquaeque proximam suam planctum.
Quia ascendit mors per fenestras nostras.
   ingressa est domos nostras,
   disperdere parvulos deforis,
   [Col. 0864B] juvenes de plateis.
Loquere:
Haec dicit Dominus:
Et cadet morticinum hominis quasi stercus super
      faciem regionis,
   et quasi fenum post tergum metentis,
   et non est qui colligat.
Haec dicit Dominus:
Non glorietur sapiens in sapientia sua,
   et non glorietur fortis in fortitudine sua,
   et non glorietur dives in divitiis suis:
Sed in hoc glorietur, qui gloriatur,
   scire et nosse me, quia ego sum Dominus qui facio misericordiam, et judicium et justitiam in
      terra:
Haec enim placent mihi [b 1Kb] , ait Dominus;
Ecce dies veniunt, dicit Dominus:
   et visitabo super omnem qui circumcisum habet
   praeputium,
[Col. 0864C] Super Aegyptum,
   et super Judam,
   et super Edom,
   et super filios Ammon,
   et super Moab,
   et super omnes qui attonsi sunt in comam,
   habitantes in deserto:
Quia omnes gentes habent praeputium,
   omnis autem domus Israel incircumcisi sunt corde.
[Cap. X.] Audite verbum,
   quod locutus est Dominus super vos, domus Israel.
Haec dicit Dominus:
Juxta vias gentium nolite discedere:
   et a signis coeli nolite metuere, quae timent gentes:
Quia leges populorum vanae sunt:
Quia lignum de saltu praecidit opes manuum artificis
      in ascia.
Argento et auro decoravit illud:
   clavis et malleis compegit, ut non dissolvatur:
[Col. 0864D] In similitudinem palmae fabricata sunt,
   et non loquentur:
Portata tollentur,
   quia incedere non valent.
Nolite ergo timere ea,
   quia nec male possunt facere, nec bene.
Non est similis tui, Domine:
   magnus tu, et magnum nomen tuum in fortitudine.
Quis non timebit te, o rex gentium?
   tuum est enim decus:
Inter cunctos sapientes gentium,
   et in universis regnis eorum nullus est similis tui.
Pariter [c 1Kb] insipientes et fatui probabuntur:
   [Col. 0865A] doctrina vanitatis eorum lignum est.
Argentum involutum de Tharsis affertur,
   et aurum de Ophaz:
   opus artificis, et manus aerarii:
Hyacinthus et purpura indumentum eorum.
   Opus artificum universa haec.
Dominus autem Deus verus est:
   ipse [Al. iste] Deus vivens, et rex sempiternus.
Ab indignatione ejus commovebitur terra:
   et non sustinebunt gentes comminationem ejus.
Sic ergo dicetis eis.
Dii, qui coelos et terram non fecerunt,
   pereant de terra, et de his quae sub coelo sunt.
Qui facit terram in fortitudine sua,
   praeparat orbem in sapientia sua,
   et prudentia sua extendit coelos.
Ad vocem suam dat multitudinem aquarum in coelo,
   et elevat nebulas ab extremitatibus terrae:
Fulgura in pluviam facit,
   et educit ventum de thesauris suis.
[Col. 0865B] Stultus factus est omnis homo a scientia [Al. add.
      sua],
   confusus est artifex omnis in sculptili:
Quoniam falsum est quod conflavit,
   et non est spiritus in eis.
Vana sunt, et opus risu dignum:
   in tempore visitationis suae peribunt.
Non est his similis pars Jacob:
   qui enim formavit omnia, ipse est:
   et Israel virga haereditatis ejus:
Dominus exercituum nomen est illi:
Congrega de terra confusionem tuam,
   quae habitas in obsidione.
Quia haec dicit Dominus:
Ecce ego longe projiciam habitatores terrae in hac
      vice:
   et [a 1Kb] tribulabo eos, ita ut inveniantur.
Vae mihi super contritione mea,
   pessima plaga mea.
[Col. 0865C] Ego autem dixi:
   Plane haec infirmitas mea est,
   et portabo illam.
Tabernaculum meum vastatum est,
   omnes funiculi mei disrupti sunt,
   filii mei exierunt a me, et non subsistunt:
Non est qui extendat ultra tentorium meum,
   et erigat pelles meas.
Quia stulte egerunt pastores,
   et Dominum non quaesierunt:
Propterea non intellexerunt,
   et omnis grex eorum dispersus est.
Vox auditionis ecce venit,
   et commotio magna de terra aquilonis:
Ut ponat civitates Juda [Al. add. in] solitudinem,
   et habitaculum draconum.
Scio, Domine, quia non est hominis via ejus:
   nec viri est ut ambulet, et dirigat gressus suos.
Corripe me, Domine,
   verumtamen in judicio, et non in furore tuo,
   [Col. 0865D] ne forte ad nihilum redigas me.
Effunde indignationem tuam super gentes, quae non
      cognoverunt te,
   et super provincias, quae nomen tuum non invocaverunt;
Quia comederunt Jacob, et devoraverunt eum,
   et consumpserunt illum [Al. locum],
   et decus ejus dissipaverunt.
[Cap. XI.] Verbum, quod factum est a Domino ad
      Jeremiam, dicens:
Audite verba pacti hujus,
   et loquimini ad viros Juda, et ad habitatores Jerusalem.
   [Col. 0866A] et dices ad eos:
Haec dicit Dominus Deus Israel:
Maledictus vir, qui non audierit verba pacti hujus,
   quod praecepi patribus vestris, in die qua eduxi
      eos de terra Aegypti,
   de fornace ferrea, dicens:
Audite vocem meam, et facite omnia quae praecipio
      vobis,
   et eritis mihi in populum, et ego ero vobis in
      Deum:
Ut suscitem juramentum, quod juravi patribus vestris,
   daturum me eis terram fluentem lacte et melle,
   sicut est dies haec.
Et respondi, et dixi:
   Amen, Domine.
Et dixit Dominus ad me:
Vociferare omnia verba haec in civitatibus Juda.
   et foris Jerusalem, dicens:
Audite verba pacti hujus, et facite illa:
   [Col. 0866B] quia contestans contestatus sum patres vestros,
   in die qua eduxi eos de terra Aegypti, usque ad
   diem hanc:
Mane surgens contestatus sum,
   et dixi:
Audite vocem meam:
   et non audierunt, nec inclinaverunt aurem suam:
Sed abierunt unusquisque in pravitate cordis sui
      mali:
Et induxi super eos omnia verba pacti hujus, quod
      praecepi, ut facerent,
   et non fecerunt.
Et dixit Dominus ad me:
   Inventa est conjuratio in viris Juda,
   et in habitatores Jerusalem.
Reversi sunt ad iniquitates patrum suorum priores,
   qui noluerunt audire verba mea:
Et hi ergo abierunt post deos alienos,
   ut servirent eis:
[Col. 0866C] Irritum fecerunt domus Israel et domus Juda pactum
      meum,
   quod pepigi cum patribus eorum.
Quam ob rem haec dicit Dominus:
Ecce ego inducam [Al. induo] super eos mala, de
      quibus exire non poterunt:
   et clamabunt ad me, et non exaudiam eos:
Et ibunt civitates Juda, et habitatores Jerusalem,
   et clamabunt ad deos, quibus libant,
   et non salvabunt eos in tempore afflictionis eorum.
Secundum numerum enim civitatum tuarum, erant
      dii tui, Juda:
   et secundum numerum viarum Jerusalem, posuisti
      aras confusionis,
   aras ad libandum Baalim.
Tu ergo noli orare pro populo hoc,
   et ne assumas pro eis laudem, et orationem.
Quia non exaudiam in tempore clamoris eo m
      ad me,
   in tempore afflictionis eorum.
[Col. 0866D] Quid est, quod dilectus meus in domo mea fecit scelera multa?
   numquid carnes sanctae auferent a te malitias
      tuas, in quibus gloriata es?
Olivam uberem,
   pulchram,
   fructiferam,
   speciosam.
   vocavit Dominus nomen tuum:
Ad vocem loquelae, grandis exarsit ignis in ea,
   et combusta sunt fruteta ejus:
Et Dominus exercituum, qui plantavit te locutus est
      super te malum.
   [Col. 0867A] pro malis domus Israel et domus Juda,
   quae fecerunt sibi ad irritandum me, libantes
      Baalim.
Tu autem, Domine, demonstrasti mihi, et cognovi.
Tunc [a 1Kb] ostendisti mihi studia eorum.
Et ego quasi agnus mansuetus, qui portatur ad
      victimam:
   et non cognovi quia cogitaverunt super me consilia, [b 1Kb] dicentes:
Mittamus lignum in panem ejus,
   et eradamus [Al. conteramus] eum de terra viventium,
   et nomen ejus non memoretur amplius.
Tu autem, Domine sabaoth, qui judicas juste, et
      probas renes et corda,
   videam ultionem tuam ex eis:
   tibi enim revelavi causam meam.
Propterea haec dicit Dominus ad viros Anathoth,
   qui quaerunt animam tuam, et dicunt:
Non prophetabis in nomine Domini,
   [Col. 0867B] et non morieris in manibus nostris.
Propterea haec dicit Dominus exercituum:
Ecce ego visitabo super eos.
   juvenes morientur in gladio,
   filii eorum et filiae eorum morientur in fame:
   et reliquiae non erunt ex eis.
Inducam enim malum super viros Anathoth,
   annum visitationis eorum.
[Cap. XII.] Justus quidem tu es, Domine,
   si disputem tecum:
Verumtamen [Al. add. judicia] justa loquar ad te:
Quare via impiorum prosperatur:
   bene est omnibus, qui praevaricantur et inique
      agunt?
Plantasti eos, et radicem miserunt,
   proficiunt, et faciunt fructum:
Prope es tu ori eorum,
   et longe a renibus eorum.
Et tu, Domine, nosti me,
   [Col. 0867C] vidisti me, et probasti cor meum tecum:
Congrega [c 1Kb] eos quasi gregem ad victimam,
   et sanctifica eos in die occisionis.
Usquequo lugebit terra,
   et herba omnis regionis siccabitur,
   propter malitiam habitantium in ea?
Consumptum est animal, et volucre:
   quoniam dixerunt:
   Non videbit novissima nostra.
Si cum peditibus currens laborasti,
   quomodo contendere poteris cum equis?
Cum autem in terra pacis securus fueris [Al. Si in
      terra pacis confisa es],
   quid facies in superbia Jordanis?
Nam et fratres tui, et domus patris tui,
   etiam ipsi pugnaverunt adversum te,
   et clamaverunt post te plena voce:
Ne credas eis, cum locuti fuerint tibi bona.
Reliqui domum meam,
   dimisi haereditatem meam,
   [Col. 0867D] dedi dilectam animam meam in manu inimicorum
      ejus.
Facta est mihi haereditas mea quasi leo in silva:
   dedit contra me vocem,
   ideo odivi eam.
Numquid avis discolor haereditas mea mihi?
   numquid avis tincta per totum?
Venite, congregamini, omnes bestiae terrae,
   properate ad devorandum.
Pastores multi demoliti sunt vineam meam,
   conculcaverunt partem meam:
   dederunt portionem meam desiderabilem, in desertum solitudinis.
[Col. 0868A] Posuerunt eam in dissipationem,
   luxitque super me:
Desolatione desolata est omnis terra:
   quia nullus est qui recogitet corde.
Super omnes vias deserti venerunt vastatores,
   quia gladius Domini devorabit [Al. devoravit] ab
      extremo terrae usque ad extremum ejus:
   non est pax universae carni.
Seminaverunt triticum, et spinas messuerunt,
   haereditatem acceperunt, et non eis proderit:
Confundemini a fructibus vestris,
   propter iram furoris Domini.
Haec dicit Dominus adversum omnes vicinos meos
      pessimos,
   qui tangunt haereditatem, quam distribui populo
      meo Israel:
Ecce ego evellam eos de terra eorum,
   et domum Juda evellam de medio eorum.
Et cum evulsero eos, convertar, et miserebor
      eorum:
   [Col. 0868B] et reducam eos, virum ad haereditatem suam [Al.
      in haereditate sua],
   et virum in terram suam.
Et erit: si eruditi didicerint vias populi mei,
   ut jurent in nomine meo, Vivit Dominus,
   sicut docuerunt populum meum jurare in Baal:
   aedificabuntur in medio populi mei.
Quod si non audierint,
   evellam gentem illam evulsione et perditione,
      ait Dominus.
[Cap. XIII.] Haec dicit Dominus ad me:
Vade, et posside tibi lumbare lineum,
   et pones illud super lumbos tuos,
   et in aquam non inferes illud.
Et possedi lumbare juxta verbum Domini,
   et posui circa lumbos meos.
Et factus est sermo Domini ad me, secundo, dicens:
Tolle lumbare, quod possedisti, quod est circa lumbos tuos,
   [Col. 0868C] et surgens vade ad Euphratem,
   et absconde illud ibi in foramine petrae.
Et abii, et abscondi illud in Euphrate,
   Sicut praeceperat mihi Dominus.
Et factum est post dies plurimos,
   dixit Dominus ad me:
Surge, vade ad Euphratem:
   et tolle inde lumbare, quod praecepi tibi ut absconderes illud ibi.
Et abii ad Euphratem, et fodi,
   et tuli lumbare de loco, ubi absconderam illud:
Et ecce computruerat lumbare,
   ita ut nullo usui aptum esset.
Et factum est verbum Domini ad me, dicens:
Haec dicit Dominus:
   Sic putrescere faciam superbiam Juda,
   et superbiam Jerusalem multam:
Populum istum pessimum, qui nolunt audire verba
      mea,
   [Col. 0868D] et ambulant in pravitate cordis sui [Al. add. pessimi]:
Abieruntque post deos alienos,
   ut servirent eis, et adorarent eos:
Et erunt sicut lumbare istud,
   quod nullo usui aptum est.
Sicut enim adhaeret lumbare ad lumbos viri,
   sic agglutinavi mihi omnem domum Israel, et omnem domum Juda, dicit Dominus:
   ut essent mihi in populum, et in nomen, et in
      laudem, et in gloriam:
   et non audierunt.
Dices ergo ad eos sermonem istum:
[Col. 0869A] Haec dicit Dominus Deus Israel:
   Omnis laguncula implebitur vino.
Et dicent ad te:
Numquid ignoramus, quia omnis laguncula implebitur [Al. impleatur] vino?
   Et dices ad eos:
Haec dicit Dominus:
Ecce ego implebo omnes habitatores terrae hujus,
   et reges qui sedent de stirpe David super thronum ejus,
   et sacerdotes, et prophetas, et omnes habitatores
      Jerusalem, ebrietate:
Et dispergam eos, virum a fratre suo,
   et patres et filios pariter, ait Dominus:
Non parcam, et non concedam.
   neque miserebor ut non disperdam eos.
Audite, et auribus percipite:
   Nolite elevari, quia Dominus locutus est;
Date Domino Deo vestro gloriam antequam contenebrescat,
   [Col. 0869B] et antequam offendant pedes vestri ad montes caliginosos:
Exspectabitis lucem,
   Et ponet eam in umbram mortis, et in caliginem.
Quod si hoc non audieritis,
   in abscondito plorabit anima mea [Al. vestra] a
      facie superbiae:
   Plorans plorabit [Al. add. Jerusalem], et deducet
      oculus meus lacrymam,
   quia captus est grex Domini.
Dic regi, et dominatrici:
Humiliamini, sedete:
Quoniam descendit de capite vestro corona gloriae
      vestrae.
Civitates Austri clausae sunt,
   et non est qui aperiat:
Translata est omnis Juda [Al. Judaea] transmigratione
      perfecta.
Levate oculos vestros,
   [Col. 0869C] et videte qui venitis ab aquilone;
Ubi est grex, qui datus est tibi,
   pecus inclytum tuum:
Quid dices cum visitaverit te?
   tu enim docuisti [Al. doces] eos adversum te,
   et erudisti [Al. erudis] eos in caput tuum.
Numquid non dolores apprehendent te,
   quasi mulierem parturientem?
Quod si dixeris in corde tuo:
Quare venerunt mihi haec?
   Propter multitudinem iniquitatis tuae revelata
      sunt verecundiora tua,
   pollutae sunt plantae tuae.
Si mutare potest Aethiops pellem suam, aut pardus
      varietates suas:
   et vos poteritis benefacere, cum didiceritis
      malum.
Et disseminabo eos quasi stipulam,
   quae vento raptatur in deserto.
[Col. 0869D] Haec sors tua, parsque mensurae tuae a me, dicit Dominus,
   quia oblita es mei, et confisa es in mendacio.
Unde et ego nudavi femora [Al. et posteriora] tua
      contra faciem tuam,
   et apparuit ignominia tua,
   adulteria tua, et hinnitus tuus,
   scelus fornicationis tuae.
Super colles in agro
   vidi abominationes tuas.
Vae tibi, Jerusalem,
   non mundaberis post me:
   usquequo adhuc?
[Cap. XIV.] Quod factum est verbum Domini ad Jeremiam de sermonibus siccitatis.
Luxit Judaea, et portae ejus corruerunt, et obscuratae
      sunt in terra,
   et clamor Jerusalem ascendit.
Majores miserunt minores suos ad aquam:
   [Col. 0870A] venerunt ad hauriendum, et non invenerunt
      aquam,
   reportaverunt vasa sua vacua:
Confusi sunt et afflicti,
   et operuerunt capita sua.
Propter terrae vastitatem, quia non venit pluvia in
      terram,
   confusi sunt agricolae,
   operuerunt capita sua.
Nam et cerva in agro peperit, et reliquit:
   quia non herba.
Et onagri steterunt in rupibus,
   traxerunt ventum quasi dracones;
   defecerunt oculi eorum, quia non erat herba.
Si iniquitates nostrae responderint nobis;
   Domine, fac propter nomen tuum,
   quoniam multae sunt aversiones nostrae;
   tibi peccavimus.
Exspectatio Israel,
   salvator ejus in tempore tribulationis:
[Col. 0870B] Quare quasi colonus futurus es in terra,
   et quasi viator declinans ad manendum?
Quare futurus es velut vir vagus,
   ut [Al. aut] fortis qui non potest salvare?
Tu autem in nobis es, Domine,
   et nomen tuum invocatum est super nos,
   ne derelinquas nos.
Haec dicit Dominus populo huic, qui [Al. quia] dilexit movere pedes suos,
   et non quievit, et Domino non placuit:
Nunc recordabitur iniquitatum eorum,
   et visitabit peccata eorum,
Et dixit Dominus ad me:
   Noli orare pro populo isto in bonum.
Cum jejunaverint,
   non exaudiam preces eorum:
Et si obtulerint holocautomata, et victimas,
   non suscipiam ea:
Quoniam gladio, et fame, et peste consumam eos.
[Col. 0870C] Et dixi,
   A a a, Domine Deus:
Prophetae dicunt eis:
   Non videbitis gladium,
   et fames non erit in vobis,
   sed pacem veram dabit vobis in loco isto.
Et dixit Dominus ad me,
Falso prophetae vaticinantur in nomine meo;
   non misi eos, et non praecepi eis,
   neque locutus sum ad eos;
Visionem mendacem, et divinationem, et fraudulentiam [Al. fraudulentam],
   et seductionem cordis sui prophetant vobis.
Idcirco haec dicit Dominus de prophetis, qui prophetant in nomine meo, quos ego non misi, dicentes:
   Gladius et fames non erit in terra hac:
In gladio et fame consumentur prophetae illi,
   et populi, quibus prophetant, erunt projecti in
      viis Jerusalem prae fame et gladio,
   [Col. 0870D] et non erit qui sepeliat eos;
Ipsi et uxores eorum,
   filii et filiae eorum,
   et effundam super eos malum suum.
Et dices ad eos verbum istud:
Deducant oculi mei lacrymam per noctem et diem,
      et non taceant:
   quoniam contritione magna contrita est virgo filia populi mei,
   plaga pessima vehementer:
Si egressus fuero ad agros,
   ecce occisi gladio;
Et si introiero civitatem,
   ecce attenuati fame.
Propheta quoque et sacerdos abierunt in terram,
      quam ignorabant.
Numquid projiciens abjecisti Judam?
   aut Sion abominata est anima tua?
[Col. 0871A] Quare ergo percussisti nos,
   ita ut nulla sit sanitas?
Exspectavimus pacem,
   et non est bonum;
   Et tempus curationis,
   et ecce turbatio.
Cognovimus, Domine, impietates nostras,
   iniquitates patrum nostrorum, quia peccavimus
      tibi.
Ne des nos in opprobrium propter nomen tuum,
   neque facias nobis contumeliam solii gloriae tuae:
Recordare,
   ne irritum facias foedus tuum nobiscum.
Numquid sunt in sculptilibus gentium qui pluant?
   aut coeli possunt dare imbres?
Nonne tu es Dominus Deus noster, quem [Al. Domine Deus, quem, etc.] exspectavimus?
   tu enim fecisti omnia haec;
[Cap. XV.] Et dixit Dominus ad me:
[Col. 0871B] Si steterit Moses et Samuel coram me,
   non est anima mea ad populum istum.
Ejice illos a facie mea,
   et egrediantur.
Quod si dixerint ad te:
   Quo egrediemur?
   dices ad eos:
Haec dicit Dominus:
Qui ad mortem,
   ad mortem,
Et qui ad gladium,
   ad gladium:
Et qui ad famem,
   ad famem:
Et qui ad captivitatem,
   ad captivitatem.
Et visitabo super eos quatuor species, dicit Dominus:
Gladium ad occisionem,
   et canes ad lacerandum,
   [Col. 0871C] et volatilia coeli et bestias terrae ad devorandum
      et dissipandum.
Et dabo eos in fervorem universis regnis terrae:
   propter Manassem filium Ezechiae regis Juda,
   super omnibus quae fecit in Jerusalem.
Quis enim miserebitur tui, Jerusalem?
   aut quis contrisiabitur pro te?
   aut quis ibit ad rogandum pro pace tua?
Tu reliquisti me, dicit Dominus,
   retrorsum abiisti:
Et extendam manum meam super te,
   et interficiam te:
   laboravi rogans.
Et dispergam eos ventilabro in portis terrae.
   interfeci, et disperdidi [Al. perdidi] populum
      meum,
et tamen a viis suis non sunt reversi.
Multiplicatae sunt mihi viduae ejus super arenam
      maris:
   [Col. 0871D] induxi ei super matrem adolescentis vastatorem
      meridie:
   misi super civitates repente terrorem.
Infirmata est quae peperit septem,
   defecit anima ejus:
Occidit ei sol, cum adhuc esset dies;
   confusa est, et erubuit:
Et residuos ejus in gladium dabo in conspectu inimicorum eorum, ait Dominus.
Vae mihi, mater mea:
   quare genuisti me, virum rixae,
   virum discordiae in universa terra?
Non feneravi, nec feneravit mihi quisquam:
   omnes maledicunt mihi.
Dicit Dominus:
Si non reliquiae tuae in bonum,
   [Col. 0872A] si non occurri tibi in tempore afflictionis,
   et in tempore tribulationis [a 1Kb] adversus inimicum.
Numquid foederabitur ferrum ferro ab aquilone,
      et aes?
Divitias tuas et thesauros tuos in direptionem dabo
      gratis,
   in omnibus peccatis tuis, et in omnibus terminis
      tuis.
Et adducam inimicos tuos de terra, quam nescis:
   quia ignis succensus est in furore meo, super vos
      ardebit.
Tu scis, Domine,
   recordare mei, et visita me,
   et tuere me ab his qui persequuntur me.
Noli in patientia tua suscipere me:
   scito quoniam sustinui propter te opprobrium.
Inventi sunt sermones tui, et comedi eos,
   et factum est mihi verbum tuum in gaudium et
      in laetitiam cordis mei:
[Col. 0872B] Quoniam invocatum est nomen tuum super me, Domine Deus exercituum.
Non sedi in consilio ludentium,
      et gloriatus sum a facie manus tuae:
Solus sedebam,
   quoniam comminatione [Al. amaritudine] replesti
      me.
   Quare factus est dolor meus perpetuus;
   et plaga mea desperabilis renuit curari?
Facta est mihi quasi mendacium aquarum infidelium.
Propter hoc haec dicit Dominus:
Si converteris,
   convertam te,
   et ante faciem meam stabis:
Et si separaveris pretiosum a vili,
   quasi os meum eris:
Convertentur ipsi ad te,
   et tu non converteris ad eos.
Et dabo te populo huic in murum aereum fortem:
   [Col. 0872C] et bellabunt adversum te, et non praevalebunt:
   quia ego tecum sum, ut salvem te, et eruam te
      [Al. tacet te],
   dicit Dominus.
Et liberabo te de manu pessimorum,
   et redimam te de manu fortium.
[Cap. XVI.] Et factum est verbum Domini ad me,
      dicens:
Non accipies [Al. noli accipere] uxorem,
   et non erunt [Al. sint] tibi filii et filiae in loco isto.
Quia haec dicit Dominus super filios et super filias,
      qui generantur in loco isto,
   et super matres eorum, quae genuerunt eos:
      et super patres eorum, de quorum stirpe sunt
      nati in terra hac:
Mortibus aegrotationum morientur:
   non plangentur, et non sepelientur:
   in sterquilinium super faciem terrae erunt:
   et gladio et fame consumentur:
   [Col. 0872D] et erit cadaver [Al. erunt cadavera] eorum in
      escam volatilibus coeli, et bestiis terrae.
Haec enim dicit Dominus:
Ne ingrediaris domum convivii,
   neque vadas ad plangendum,
   neque consoleris eos:
Quia abstuli pacem meam a populo isto, dicit Dominus,
   misericordiam et miserationes.
Et morientur grandes et parvi in terra ista:
   non sepelientur neque plangentur,
   et non se incident, neque calvitium fiet pro eis.
Et non frangent inter eos lugenti panem ad consolandum super mortuo:
   et non dabunt eis potum calicis ad consolandum
      super patre suo et matre.
[Col. 0873A] Et domum convivii non ingrediaris [Al. ingredieris],
   ut sedeas cum eis, et comedas et bibas:
Quia haec dicit Dominus exercituum Deus Israel:
Ecce ego auferam de loco isto in oculis vestris, et in
      diebus vestris,
   vocem gaudii, et vocem laetitiae,
   vocem sponsi et vocem sponsae.
Et cum annuntiaveris populo huic omnia verba haec
   et dixerint tibi:
Quare locutus est Dominus super nos omne malum
      grande istud?
   quae iniquitas nostra?
   et quod peccatum nostrum, quod peccavimus Domino Deo nostro?
Dices ad eos:
Quia dereliquerunt me patres vestri, ait Dominus,
   et abierunt post deos alienos, et servierunt eis, et
      adoraverunt eos:
   et me dereliquerunt, et legem meam non custodierunt.
[Col. 0873B] Sed et vos pejus operati estis,
   quam patres vestri:
Ecce enim ambulat unusquisque post pravitatem
      cordis sui mali,
   ut me non audiat.
Et ejiciam vos de terra hac, in terram, quam ignoratis vos, et patres vestri:
   et servietis ibi diis alienis die ac nocte,
   qui non dabunt vobis requiem.
Propterea ecce dies veniunt, dicit Dominus,
   et non dicetur ultra:
Vivit Dominus, qui eduxit filios Israel de terra
      Aegypti,
   sed, vivit Dominus, qui eduxit filios Israel de
      terra Aquilonis,
   et de universis terris, ad quas ejeci eos:
Et reducam eos in terram suam, quam dedi patribus
      eorum.
Ecce ego mittam piscatores multos, dicit Dominus;
   [Col. 0873C] et piscabuntur eos:
Et post haec mittam eis multos venatores,
   et venabuntur eos de omni monte, et de omni
      colle, et de cavernis petrarum.
Quia oculi mei super omnes vias eorum:
   non sunt absconditae [Al. abscondite ea] a facie
      mea,
   et non fuit occultata iniquitas eorum ab oculis meis.
Et reddam primum duplices iniquitates, et peccata
      eorum:
   quia [Al. quibus] contaminaverunt terram meam
      in morticinis idolorum suorum,
   et abominationibus suis impleverunt haereditatem
      meam.
Domine, fortitudo mea, et robur meum,
   et refugium meum in die tribulationis:
Ad te gentes venient ab extremis terrae, et dicent:
Vere mendacium possederunt patres nostri,
   vanitatem, quae eis non profuit.
Numquid faciet sibi homo deos?
   [Col. 0873D] et ipsi non sunt dii.
Idcirco ecce ego ostendam eis per vicem hanc,
   ostendam eis manum meam, et virtutem meam:
   et scient quia nomen mihi Dominus.
[Cap. XVII.] Peccatum Juda scriptum est stylo ferreo in ungue adamantino,
   exaratum super latitudinem cordis eorum,
   et in cornibus ararum eorum.
Cum recordati fuerint filii eorum ararum suarum,
      et lucorum suorum, lignorumque frondentium,
   in montibus excelsis, sacrificantes in agro:
Fortitudinem tuam, et omnes thesauros tuos in direptionem dabo,
   excelsa tua propter peccata in universis finibus
      tuis.
[Col. 0874A] Et relinqueris sola ab haereditate tua, quam dedi
      tibi:
   et servire te faciam inimicis tuis in terra, quam
      ignoras:
Quoniam ignem succendisti in furore meo,
   usque in aeternum ardebit.
Haec dicit Dominus:
Maledictus homo, qui confidit in homine,
   et ponit carnem brachium suum,
   et a Domino recedit cor ejus.
Erit enim quasi myricae in deserto,
   et non videbit cum venerit bonum:
Sed habitabit in siccitate in deserto,
   in terra salsuginis, et inhabitabili.
Benedictus vir, qui confidit in Domino,
   et erit Dominus fiducia [Al. spes] ejus.
Et erit quasi lignum quod transplantatur [Al. transplantatum est] super aquas,
   quod ad humorem mittit radices suas,
   et non timebit cum venerit aestus.
[Col. 0874B] Et erit folium ejus viride,
   et in tempore siccitatis non erit sollicitum, nec
      aliquando desinet facere fructum.
Pravum est cor omnium, et inscrutabile:
   quis cognoscet illud?
Ego Dominus scrutans cor, et probans renes:
   qui do unicuique juxta viam suam, et juxta fructum adinventionum suarum.
Perdix fovit quae non peperit:
   fecit divitias [Al. add. suas], et non in judicio:
In dimidio dierum suorum derelinquet eas,
   et in novissimo suo erit insipiens.
Solium gloriae altitudinis a principio,
   locus sanctificationis nostrae.
Exspectatio Israel, Domine:
Omnes, qui te derelinquunt, confundentur:
   recedentes [a 1Kb] a te, in terra scribentur:
   quoniam dereliquerunt venam aquarum viventium
      Dominum.
[Col. 0874C] Sana me, Domine, et sanabor:
   salvum me fac, et salvus ero:
   quoniam laus mea tu es.
Ecce ipsi dicunt ad me:
   Ubi est verbum Domini? veniat.
Et ego non sum turbatus, te pastorem sequens:
   et diem hominis non desideravi. Tu scis:
Quod egressum est de labiis meis,
   rectum in conspectu tuo fuit.
Non sis mihi tu [Al. tacet tu] formidini,
   spes mea tu in die afflictionis.
Confundantur qui me persequuntur, et non confundar ego:
   paveant illi, et non paveam ego:
Induc super eos diem afflictionis,
   et duplici contritione contere eos.
Haec dicit Dominus ad me:
Vade, et sta in porta filiorum populi, per quam ingrediuntur reges Juda, et egrediuntur,
   et in cunctis portis Jerusalem:
   [Col. 0874D] et dices ad eos:
Audite verbum Domini, reges Juda, et omnis Juda:
   cunctique habitatores Jerusalem, qui ingredimini
      per portas istas:
Haec dicit Dominus:
Custodite animas vestras,
   et nolite portare pondera in die sabbati, nec inferatis per portas Jerusalem.
Et nolite ejicere onera de domibus vestris in die
      sabbati,
   et omne opus non facietis:
Sanctificate diem sabbati,
   sicut praecepi patribus vestris.
Et non audierunt, nec inclinaverunt aurem suam:
   sed induraverunt cervicem suam, ne audirent me,
   [Col. 0875A] et ne acciperent disciplinam.
Et erit: Si audieritis me, dicit Dominus, ut non inferatis onera per portas civitatis hujus in die
      sabbati:
   et si sanctificaveritis diem sabbati, ne faciatis in
      ea omne opus:
Ingredientur per portas civitatis hujus reges et principes, sedentes super solium David,
   et ascendentes in curribus et equis,
   ipsi et principes eorum,
   viri Juda, et habitatores Jerusalem:
   et habitabitur civitas haec in sempiternum.
Et venient de civitatibus Juda, et de circuitu Jerusalem,
   et de terra Benjamin, et de campestribus, et de
      montuosis, et ab austro,
   portantes holocaustum, et victimam, et sacrificium, et thus,
   et inferent oblationem in domum Domini.
Si autem non audieritis me ut sanctificetis diem
      [Col. 0875B] sabbati,
   et ne portetis onus, et ne inferatis per portas Jerusalem in die sabbati:
Succendam ignem in portis ejus,
   et devorabit domos Jerusalem,
   et non exstinguetur.
[Cap. XVIII.] Verbum, quod factum est ad Jeremiam a Domino, dicens:
Surge, et descende in domum figuli,
   et ibi audies verba mea.
Et descendi in domum figuli,
   et ecce ipse faciebat opus super rotam.
Et dissipatum est vas,
   quod ipse faciebat e luto manibus suis:
Conversusque fecit illud vas alterum,
   sicut placuerat in oculis ejus ut faceret:
Et factum est verbum Domini ad me, dicens:
Numquid sicut figulus iste, non potero [Al. possum]
      vobis facere, domus Israel? ait Dominus.
[Col. 0875C] Ecce sicut lutum in manu figuli,
   sic vos in manu mea, domus Israel.
Repente loquar adversus gentem et adversus regnum,
   ut eradicem, et destruam, et disperdam illud.
Si poenitentiam egerit gens illa a malo suo, quod
      locutus sum adversus eam:
   agam et ego poenitentiam super malo, quod cogitavi ut facerem ei.
Et subito loquar de gente et de regno,
   ut aedificem et [Al. ut] plantem illud.
Si fecerit malum in oculis meis, ut non audiat vocem
      meam:
   poenitentiam agam super bono, quod locutus sum,
      ut facerem ei.
Nunc ergo dic viro Juda, et habitatoribus [Al. habitatori] Jerusalem, dicens:
Haec dicit Dominus:
Ecce ego lingo contra vos malum,
   et cogito contra vos cogitationem:
Revertatur unusquisque a via sua mala,
   [Col. 0875D] et dirigite vias vestras et studia vestra.
Qui dixerunt: Desperavimus:
   post cogitationes enim nostras ibimus,
   et unusquisque pravitatem cordis sui mali faciemus:
Ideo haec dicit Dominus:
Interrogate gentes:
Quis audivit talia horribilia, quae fecit nimis virgo
      Israel?
Numquid deficiet de petra agri nix Libani?
   aut evelli possunt aquae erumpentes frigidae, et
      defluentes?
Quia oblitus est mei populus meus,
   frustra libantes, et impingentes in viis suis, et in
      semitis saeculi,
   ut ambularent per eas in itinere non trito:
Ut fieret terra eorum in desolationem,
   et in sibilum sempiternum:
[Col. 0876A] Omnis qui praeterierit [Al. praeterit] per eam obstupescet.
   et movebit caput suum.
Sicut ventus urens dispergam eos coram inimico,
   dorsum, et non faciem ostendam eis in die perditionis eorum.
Et dixerunt:
Venite, et cogitemus contra Jeremiam cogitationes
Non enim peribit lex a sacerdote,
   neque consilium a sapiente,
   nec sermo a Propheta:
Venite, et percutiamus eum [Al. add. in] lingua,
   et non attendamus ad universos sermones ejus.
Attende, Domine, ad me.
   et audi vocem adversariorum meorum.
Numquid redditur pro bono malum,
   quia foderunt foveam animae meae?
Recordare quod steterim in conspectu tuo,
   ut loquerer pro eis bonum,
   et averterem indignationem tuam ab eis.
[Col. 0876B] Propterea da filios eorum in famem,
   et deduc eos in manus gladii;
Fiant uxores eorum absque liberis, et viduae:
   et viri earum interficiantur morte:
   juvenes eorum confodiantur gladio in praelio.
Audiatur clamor de domibus eorum:
Reduces enim super eos latronem repente:
   quia foderunt foveam, ut caperent me,
   et laqueos absconderunt pedibus meis.
Tu autem, Domine, scis omne consilium eorum adversum me in mortem:
   ne propitieris iniquitati eorum,
   et peccatum eorum a facie tua non deleatur:
Fiant corruentes in conspectu tuo,
   in tempore furoris tui abutere eis.
[Cap. XIX.] Haec dicit Dominus:
Vade, et accipe [Al. sume] lagunculam figuli testeam a senioribus populi, et a senioribus sacerdotum:
   [Col. 0876C] et egredere ad vallem filii Ennom, quae est juxta
      introitum portae fictilis:
Et praedicabis ibi verba, quae ego loquar ad te;
   et dices:
Audite verbum Domini, reges Juda,
   et habitatores Jerusalem:
Haec dicit Dominus exercituum Deus Israel:
Ecce ego inducam afflictionem super locum istum,
   ita ut omnis qui audierit illam, tinniant aures ejus.
Eo quod dereliquerint me,
   et alienum fecerint locum istum:
Et libaverunt [Al. libaverint] in eo diis alienis,
      quos nescierunt ipsi, et patres eorum, et reges
      Juda:
   et repleverunt locum istum sanguine innocentum.
Et aedificaverunt excelsa Baalim, ad comburendos
      filios suos igni in holocaustum
Baalim:
   quae non praecepi, nec locutus sum,
   nec ascenderunt in cor meum.
[Col. 0876D] Propterea ecce dies veniunt, dicit Dominus:
   et non vocabitur locus iste amplius Thopheth, et
      vallis filii Ennom,
   sed vallis Occisionis.
Et dissipabo consilium Juda et Jerusalem in loco isto:
   et subvertam eos gladio in conspectu inimicorum
      suorum,
   et in manu quaerentium animas eorum:
Et dabo cadavera eorum, escam volatilibus coeli, et
      bestiis terrae:
   et ponam civitatem hanc in stuporem, et in sibilum:
Omnis, qui praeterierit [Al. praeterit] per eam, obstupescet,
   et sibilabit super universa plaga ejus:
Et cibabo eos carnibus filiorum suorum, et carnibus
      filiarum suarum,
   et unusquisque carnes amici sui comedet in obsidione, [Col. 0877A] et in angustia,
   in qua concludent eos inimici eorum, et qui quaerunt animas eorum.
Et conteres lagunculam in oculis virorum, qui ibunt
      tecum, et dices ad eos:
Haec dicit Dominus exercituum:
   Sic conteram populum istum, et civitatem istam,
   sicut conteritur vas figuli, quod non potest ultra
      instaurari:
Et in Thopheth sepelientur,
   eo quod non sit alius locus ad sepeliendum.
Sic faciam loco huic, ait Dominus, et habitatoribus
      ejus.
   et ponam civitatem istam sicut Thopheth.
Et erunt domus Jerusalem, et domus regum Juda,
   sicut locus Thopheth, immundae:
Omnes domus, in quarum domatibus sacrificaverunt
      omni militiae coeli,
   et libaverunt libamina diis alienis.
[Col. 0877B] Venit autem Jeremias de Thopheth, quo miserat
      [Col. 0877B] eum Dominus ad prophetandum,
   et stetit in atrio domus Domini,
   et dixit ad omnem populum:
Haec dicit Dominus exercituum Deus Israel:
Ecce ego inducam super civitatem hanc, et super
      omnes urbes ejus,
   universa mala, quae locutus sum adversum eam:
Quoniam induraverunt cervicem suam,
   ut non audirent sermones meos.
[Cap. XX.] Et audivit Phassur filius Emmer sacerdos, qui constitutus erat princeps in domo Domini,
   Jeremiam prophetantem sermones istos.
Et percussit Phassur Jeremiam prophetam,
   et misit eum in nervum, quod erat in porta Benjamin superiori, in domo Domini.
Cumque illuxisset crastinum,
   eduxit Phassur Jeremiam de nervo:
Et dixit ad eum Jeremias:
[Col. 0877C] Non Phassur vocavit Dominus nomen tuum, sed
      pavorem undique.
Quia haec dicit Dominus:
Ecce ego dabo te in pavorem,
   te [Al. tacet te] et omnes amicos tuos:
Et corruent gladio inimicorum suorum,
   et oculi tui videbunt:
Et omnem Judam dabo in manum regis Babylonis:
   et traducet eos in Babylonem,
   et percutiet eos gladio.
Et dabo universam substantiam civitatis hujus, et
      omnem laborem ejus,
   omneque pretium, et cunctos thesauros regum
      Juda dabo in manu inimicorum [a 1Kb] eorum:
   et diripient eos, et tollent, et ducent in Babylonem.
Tu autem, Phassur, et omnes habitatores domus
      tuae, ibitis in captivitatem:
   et in Babylonem venies, et ibi morieris,
   ibique sepelieris tu, et omnes amici tui;
   [Col. 0877D] quibus prophetasti mendacium.
Seduxisti me, Domine, et seductus sum:
   fortior me fuisti, et invaluisti:
Factus sum in derisum tota die,
   omnes subsannant me.
Quia jam olim loquor, vociferans iniquitatem,
   et vestitatem clamito:
Et factus est mihi sermo Domini in opprobrium,
   et in derisum tota die.
Et dixi:
Non recordabor ejus,
   neque loquar ultra in nomine illius:
Et [Al. Quia] factus est in corde meo quasi ignis
      exaestuans,
   claususque in ossibus meis:
   [Col. 0878A] et defeci, ferre non sustinens.
Audivi enim contumelias multorum,
   et terrorem in circuitu:
Persequimini, et persequamur eum:
   ab omnibus viris [Al. omnes viri], qui erant pacifici mei, et custodientes latus meum:
   si quomodo decipiatur, et praevaleamus adversus
      eum,
   et consequamur ultionem ex eo.
Dominus autem mecum est quasi bellator fortis:
   idcirco qui persequuntur me, cadent,
   et infirmi erunt:
Confundentur [Al. confundantur] vehementer,
   quia non intellexerunt opprobrium sempiternum,
      quod numquam delebitur.
Et tu, Domine exercituum, probator justi,
   qui vides renes et cor:
Videam, quaeso, ultionem tuam ex eis:
   tibi enim revelavi causam meam.
Cantate Domino,
   [Col. 0878B] laudate Dominum:
   quia liberavit animam pauperis de manu malorum [Al. pessimorum].
Maledicta dies, in qua natus sum;
Dies, in qua peperit me mater mea, non sit benedicta.
Maledictus vir, qui annuntiavit patri meo, dicens:
   Natus est tibi puer [Al. filius] masculus
   et quasi gaudio laetificavit eum.
Sit homo ille ut sunt civitates, quas subvertit Dominus,
   et non poenituit eum:
Audiat clamorem mane,
   et ululatum in tempore meridiano:
Qui non me interfecit a vulva,
   ut fieret mihi mater mea sepulcrum,
   et vulva ejus conceptus aeternus.
Quare de vulva egressus sum, ut viderem laborem
      et dolorem,
   [Col. 0878C] et consumerentur in confusione dies mei?
[Cap. XXI.] Verbum, quod factum est ad Jeremiam
      a Domino,
   quando misit ad eum rex Sedecias Phassur filium
      Melchiae,
   et Sophoniam filium Maasiae sacerdotem, dicens:
Interroga pro nobis Dominum,
   quia Nabuchodonosor rex Babylonis praeliatur adversum nos:
   si forte faciat Dominus nobiscum secundum omnia
      mirabilia sua,
   et recedat a nobis.
Et dixit Jeremias ad eos:
   Sic dicetis Sedeciae:
Haec dicit Dominus Deus Israel:
Ecce ego convertam vasa belli, quae in manibus vestris sunt,
   et quibus vos pugnatis adversus regem Babylonis,
      et Chaldaeos,
   qui obsident vos in circuitu murorum:
[Col. 0878D] Et congregabo ea in medio civitatis hujus. Et debellabo ego vos in manu extenta, et in brachio forti,
   et in furore, et in indignatione, et in ira grandi.
Et percutiam habitatores civitatis hujus,
   homines et bestiae pestilentia magna morientur.
Et post haec ait Dominus:
   dabo Sedeciam regem Juda, et servos ejus, et populum ejus,
   et qui derelicti sunt in civitate hac a peste, et gladio, et fame,
   in manu Nabuchodonosor regis Babylonis,
   et in manu inimicorum eorum,
   et in manu quaerentium animam eorum,
Et percutiet eos in ore gladii,
   et non [b 1Kb] flectetur, neque parcet, nec miserebitur.
[Col. 0879A] Et ad populum hunc dices:
Haec dicit Dominus:
Ecce ego do coram vobis viam vitae, et viam mortis.
Qui habitaverit in urbe hac, morietur gladio, et
      fame, et peste:
   qui autem egressus fuerit, et transfugerit ad Chaldaeos, qui obsident vos, vivet,
   et erit ei anima sua, quasi spolium.
Posui enim faciem meam super civitatem hanc in
      malum, et non in bonum, ait Dominus:
   in manu regis Babylonis dabitur, et exuret eam
      igni.
Et domui regis Juda:
Audite verbum Domini, domus David,
   haec dicit Dominus:
Judicate mane judicium,
   et eruite vi oppressum de manu calumniantis:
Ne forte egrediatur ut ignis indignatio mea, et succendatur,
   et non sit qui exstinguat, propter malitiam studiorum vestrorum.
Ecce ego ad te habitatricem vallis solidae atque campestris, ait Dominus,
   qui dicitis:
Quis percutiet nos?
   Et quis ingredietur domos nostras?
Et visitabo super vos juxta fructum studiorum vestrorum, dicit Dominus:
   et succendam ignem in saltu ejus:
   et devorabit omnia in circuitu ejus.
[Cap. XXII.] Haec dicit Dominus:
   Descende in domum regis Juda,
   et loqueris ibi verbum hoc, et dices:
Audi verbum Domini, rex Juda, qui sedes super solium David;
   tu et servi tui, et populus tuus, qui ingredimini
      per portas istas.
Haec dicit Dominus:
Facite judicium et justitiam,
   [Col. 0879C] et liberate vi oppressum de manu calumniatoris:
Et advenam, et pugillum, et viduam nolite contristare, neque opprimatis inique.
   et sanguinem innocentem ne effundatis in loco
      isto.
Si enim facientes feceritis verbum istud,
   ingredientur per portas domus hujus reges sedentes de genere David super thronum ejus:
   et ascendentes currus et equos,
   ipsi et servi, et populus eorum.
Quod si non audieritis verba haec:
   in [Al. per] memetipsum juravi, dicit Dominus,
   quia in solitudinem erit domus haec.
Quia haec dicit Dominus super domum regis Juda:
   Galaad, tu mihi caput Libani:
   si non posuero te solitudinem, urbes inhabitabiles.
Et santificabo super te, interficientem virum et arma ejus:
   et succident electas cedros tuas,
   et praecipitabunt in ignem.
[Col. 0879D] Et pertransibunt gentes multae per civitatem hanc:
   Et dicet unusquisque proximo suo:
Quare fecit Dominus sic civitati huic grandi?
Et respondebunt,
   eo quod dereliquerint pactum Domini Dei sui,
   et adoraverint deos alienos, et servierint eis.
Nolite flere mortuum,
   neque lugeatis super eum [a 1Kb] fletu.
[Col. 0880A] Plangite eum, qui egreditur,
   quia non revertetur ultra,
   nec videbit terram nativitatis suae.
Quia haec dicit Dominus ad Sellum filium Josiae regis
      [Al. regem] Juda, qui regnavit pro Josia patre
      suo,
   qui egressus est de loco isto:
Non revertetur huc amplius:
   sed in loco, ad quem transtuli eum, ibi morietur,
   et terram istam non videbit amplius.
Vae qui aedificant domum suam in injustitia,
   et coenacula sua non in judicio:
Amicum suum opprimet [Al. opprimit] frustra,
   et mercedem ejus non reddet [Al. reddit] ei.
Qui dicit:
   Aedificabo mihi domum latam,
   et coenacula spatiosa:
Qui aperuit sibi fenestras et facit laquearia cedrina,
   pingitque sinopide.
Numquid regnabis,
   [Col. 0880B] quoniam confers te cedro?
Pater tuus numquid [Al. nonne] non comedit et bibit,
   et fecit judicium et justitiam tunc cum bene erat ei?
Judicavit causam pauperis et egeni in bonum suum:
   numquid non ideo quia cognovit me? dicit Dominus.
Tui vero oculi et cor ad avaritiam,
   et ad sanguinem innocentem fundendum,
   et ad calumniam, et ad cursum mali operis.
Propterea haec dicit Dominus ad Joacim filium Josiae
      regem Juda:
   Non plangent eum:
Vae, [b 1Kb] frater, et vae, soror:
   non concrepabant ei:
Vae, Domine,
   et vae, inclyte.
Sepultura asini sepelietur,
   putrefactus et projectus extra portas Jerusalem.
Ascende Libanum, et clama:
   et in Basan da vocem tuam,
   [Col. 0880C] et clama ad transeuntes,
   quia contriti sunt omnes amatores tui.
Locutus sum ad te in abundatia tua,
   et dixisti: Non audiam:
Haec est via tua ab adolescentia tua,
   quia non audisti vocem meam.
Omnes pastores tuos pascet ventus,
   et amatores tui in captivitatem ibunt:
Et tunc confunderis,
   et erubesces ab omni malitia tua.
Quae sedes in Libano, et nidificas in cedris,
   quomodo congemuisti, cum venissent tibi dolores,
      quasi dolores parturientis?
Vivo ego, dicit Dominus:
   quia si fuerit Jechonias filius Joacim regis Juda,
   annulus in manu dextera mea, inde evellam eum.
Et dabo te in manu quaerentium animam tuam,
   et in manu quorum tu formidas faciem,
   et in manu Nabuchodonosor regis Babylonis,
   et in manu Chaldaeorum.
[Col. 0880D] Et mittam te, et matrem tuam quae genuit te, in terram alienam, in qua nati non estis,
   ibique moriemini:
Et in terram ad quam ipsi levant animam suam ut
      revertantur,
   illuc non revertentur.
Numquid vas fictile atque contritum vir iste Jechonias?
   [Col. 0881A] numquid vas absque omni voluptate?
Quare abjecti sunt ipse et semen ejus,
   et projecti in terram, quam ignoraverunt?
Terra, terra, terra,
   audi sermonem Domini.
Haec dicit Dominus:
Scribe virum sterilem,
   virum qui in diebus suis non prosperabitur:
Nec enim erit de semine ejus vir, qui sedeat super
      solium David,
   et potestatem habeat ultra [Al. add. in] Juda.
[Cap. XXIII.] Vae pastoribus, qui disperdunt et dilacerant gregem pascuae meae, dicit Dominus.
Ideo haec dicit Dominus Deus Israel ad pastores, qui
      pascunt populum meum:
Vos dispersistis gregem meum,
   ejecistis eos, et non visitastis eos [Al. tacet eos]:
Ecce ego visitabo super vos malitiam studiorum
      vestrorum, ait Dominus.
Et ego congregabo reliquias gregis mei de omnibus
      [Col. 0881B] terris, ad quas ejecero eos illuc:
   et convertam eos ad rura sua:
   et crescent et multiplicabuntur.
Et suscitabo super eos pastores, et pascent eos:
   non formidabunt ultra, et non pavebunt:
   et nullus quaretur ex numero, dicit Dominus.
Ecce dies veniunt, dicit Dominus, et suscitabo David
      germen justum:
   et regnabit rex, et sapiens erit:
   et faciet judicium et justitiam in terra:
In diebus illis salvabitur Juda,
   et Israel habitabit confidenter:
Et hoc est nomen, quod vocabunt eum,
   Dominus justus noster.
Propter hoc ecce dies veniunt, dicit Dominus,
   et non dicent ultra;
Vivit Dominus, qui eduxit filios Israel de terra
      Aegypti:
Sed: Vivit Dominus, qui eduxit et adduxit semen
      domus Israel de terra aquilonis,
   et de cunctis terris, ad quas ejeceram eos illuc.


AD PROPHETAS.

Contritum est cor meum in medio mei,
   contremuerunt omnia ossa mea:
Factus sum quasi vir ebrius,
   et quasi homo madidus vino,
   a facie Domini, et a facie verborum sanctorum
      ejus.
Quia adulteris repleta est terra,
   quia a facie maledictionis luxit terra,
   arefacta sunt arva deserti:
Factus est cursus eorum malus,
   et fortitudo eorum dissimilis.
Propheta namque et sacerdos polluti sunt:
   et in domo mea inveni malum [Al. mala] eorum,
      ait Dominus.
Idcirco via eorum erit quasi lubricum in tenebris,
   [Col. 0881D] impellentur enim,
   et corruent in ea:
Afferam enim super eos mala,
   annum visitationis eorum, ait Dominus.
Et in prophetis Samariae vidi fatuitatem:
   prophetabant in Baal,
   et decipiebant populum meum Israel.
Et in prophetis Jerusalem vidi similitudinem adulterantium [Al. adulterium],
   et iter mendacii:
Et confortaverunt manus pessimorum,
   ut non converteretur unusquisque a malitia sua:
Facti sunt mihi omnes [a 1Kb] Sodoma,
   et habitatores ejus quasi Gomorrha.
Propterea haec dicit Dominus exercituum ad prophetas:
[Col. 0882A] Ecce ego cibabo eos absinthio,
   et potabo eos felle:
A prophetis enim Jerusalem,
   egressa est pollutio super omnem terram.
Haec dicit Dominus exercituum:
Nolite audire verba prophetarum,
   qui prophetant vobis, et decipiunt vos:
Visionem cordis sui loquuntur,
   non de ore Domini.
Dicunt his, qui blasphemant me:
   Locutus est Dominus: Pax erit vobis:
Et omni, qui ambulat in pravitate cordis sui, dixerunt:
   Non veniet super vos malum [Al. male]:
Quis enim affuit in consilio Domini,
   et vidit
   et audivit sermonem ejus?
Quis consideravit verbum illius
   et audivit?
Ecce turbo Dominicae indignationis egredietur,
   [Col. 0882B] et tempestas erumpens super caput impiorum
      veniet.
Non revertetur furor Domini,
   usque dum faciat,
   et usque dum compleat cogitationem cordis sui
In novissimis diebus
   intelligetis consilium ejus.
Non mittebam prophetas,
   et ipsi currebant:
Non loquebar ad eos,
   et ipsi prophetabant.
Si stetissent in consilio meo, et nota fecissent verba
      mea populo meo,
   avertissem utique eos a via sua mala,
   et a pessimis cogitationibus suis.
Putasne, [Al. numquid] Deus e vicino ego sum, dic
      Dominus,
   et non Deus de longe?
Si occultabitur vir in absconditis, et ego non videbo
      [Col. 0882C] eum? dicit Dominus.
Numquid non coelum, et terram ego impleo? dicit
      Dominus.
Audivi quae dixerunt prophetae,
   prophetantes in nomine meo mendacium, atque
      dicentes,
Somniavi,
   somniavi.
Usquequo istud in corde est prophetarum vaticinantium mendacium,
   et prophetantium seductiones cordis sui?
Qui volunt facere ut obliviscatur populus meus nominis mei,
   propter somnia eorum quae narrat unusquisque ad
      proximum suum:
   sicut obliti sunt patres eorum nominis mei propter Baal.
Propheta, qui habet somnium,
   narret somnium:
Et qui habet sermonem meum,
   [Col. 0882D] loquatur vere sermonem meum:
Quid paleis ad triticum? dicit Dominus.
Numquid non verba mea sunt quasi ignis, ait Dominus,
   et quasi malleus conterens petram?
Propterea ecce ego ad prophetas, ait Dominus,
   qui furantur verba mea unusquisque a proximo
      suo.
Ecce ego ad prophetas, ait Dominus,
   qui assumunt linguas suas, et aiunt: Dicit Dominus.
Ecce ego ad prophetas somniantes mendacium, ait
      Dominus,
   qui narraverunt [Al. narrant] eam,
   et seduxerunt [Al. seducunt populum meum in
      [Col. 0883A] mendacio suo [Al. mendaciis suis], et in miraculis suis:
Cum ego non misissem eos, nec mandassem eis,
   qui nihil profuerunt populo huic, dicit Dominus.
Si igitur interrogaverit te populus iste, vel propheta,
      aut sacerdos, dicens:
   Quod est onus Domini [Al. Dei]?
   dices ad eos:
    [a 1Kb] Ut quid vobis onus?
Projiciam quippe vos, dicit Dominus.
Et propheta, et sacerdos, et populus, qui dicit:
      Onus Domini:
   visitabo super virum illum, et super domum ejus.
Haec dicetis unusquisque ad proximum [Al. amicum
      suum], et ad fratrem suum:
   Quid respondit Dominus?
   et quid locutus est Dominus?
Et onus Domini ultra non memorabitur: quia onus
      erit unicuique sermo suus:
[Col. 0833B] Et pervertistis [Al. pervertitis] verba Dei viventis,
   Domini exercituum Dei nostri.
Haec dices ad prophetam:
   Quid respondit tibi Dominus?
   et quid locutus est Dominus?
Si autem onus Domini dixeritis:
   propter hoc haec dicit Dominus:
Quia dixistis sermonem istum: Onus Domini:
   et misi ad vos, dicens: Nolite dicere: Onus Domini:
Propterea ecce ego tollam vos portans,
   et derelinquam [Al. projiciam] vos, et civitatem
      quam dedi vobis et patribus vestris, a facie mea.
Et dabo vos in opprobrium sempiternum,
   et in ignominiam aeternam, quae numquam oblivione delebitur.
[Cap. XXIV.] Ostendit mihi Dominus:
   et ecce duo calathi pleni ficis, positi ante templum
      Domini:
Postquam transtulit Nabuchodonosor rex Babylonis
      [Col. 0883C] Jechoniam filium Joacim, regem Juda, et principes ejus,
   et fabrum, et inclusorem, de Jerusalem, et adduxit eos in Babylonem.
Calathus unus ficus bonas habebat nimis, ut solent
   ficus esse primi temporis:
Et calathus unus ficus habebat malas nimis, quae
      comedi non poterant, eo quod essent malae.
Et dixit Dominus ad me:
   Quid tu vides, Jeremia?
Et dixi:
Ficus, ficus [Al. semel habet ficus],
   bonas, bonas valde;
   et malas, malas valde,
   quae comedi non possunt, eo quod sint malae.
Et factum est verbum Domini ad me, dicens:
Haec dicit Dominus Deus Israel:
Sicut ficus hae bonae:
   sic cognoscam transmigrationem Juda, quam
      emisi de loco isto in terram Chaldaeorum, in
      [Col. 0883D] bonum.
Et ponam oculos meos super eos ad placandum
      [Al. in bonum],
   et reducam eos in terram hanc:
Et aedificabo eos, et non destruam:
   et plantabo eos, et non evellam.
Et dabo eis cor ut sciant me, quia ego sum Dominus:
   et erunt mihi in populum, et ego ero eis in Deum:
Quia revertentur ad me in toto corde suo.
Et sicut ficus pessimae, quae comedi non possunt, eo
   quod sint malae:
   [Col. 0884A] haec dicit Dominus, sic dabo Sedeciam regem Juda,
      et principes ejus,
   et reliquos de Jerusalem, qui remanserunt in
      urbe hac,
   et qui habitant in terra Aegypti.
Et dabo eos in vexationem, afflictionemque omnibus regnis terrae,
   in opprobrium, et in parabolam, et in proverbium,
      et in maledictionem in universis locis, ad quae
      ejeci eos.
Et mittam in eis gladium, et famem, et pestem:
   donec consumantur de terra, quam dedi eis, et patribus eorum.
[Cap. XXV.] Verbum, quod factum est ad Jeremiam
      de omni populo Judae,
   in anno quarto Joacim filii Josiae regis Juda (ipse
      est annus primus Nabuchodonosor regis Babylonis),
Quod locutus est Jeremias propheta ad omnem populum Juda,
   [Col. 0884B] et ad universos habitatores Jerusalem, dicens:
   A tertio decimo anno Josiae filii Ammon regis Juda
      usque ad diem hanc;
   iste est tertius et vigesimus annus;
   factum est verbum Domini ad me,
   et locutus sum ad vos de nocte consurgens, et
      loquens:
   et non audistis.
Et misit Dominus ad vos omnes servos suos prophetas, consurgens diliculo, mittensque:
   et non audistis,
   neque inclinastis aures vestras ut audiretis:
Cum diceret [Al. dicerem]: Revertimini [Al. add.
      ad me] unusquisque a via sua mala, et a pessimis cogitationibus vestris;
   et habitabitis in terra, quam dedit Dominus vobis,
      et patribus vestris,
   a saeculo et usque in saeculum.
Et nolite ire post deos alienos, ut serviatis eis: adoretisque eos:
   [Col. 0884C] neque me ad iracundiam provocetis in operibus
      manuum vestrarum, et non affligam vos.
Et non audistis me, dicit Dominus,
   ut me ad iracundiam provocaretis in operibus
      manuum vestrarum, in malum vestrum.
Propterea haec dicit Dominus exercituum:
   Pro eo quod non audistis verba mea:
Ecce ego mittam, et assumam universas cognationes
      aquilonis, ait Dominus,
   et [b 1Kb] Nabuchodonosor regem Babylonis servum
      meum:
Et adducam eos super terram istam, et super habitatores ejus,
   et super omnes nationes, quae in circuitu illius
      sunt:
Et interficiam eos, et ponam eos in stuporem et in
      sibilum,
   et in solitudines sempiternas.
[Col. 0884D] Perdamque ex eis vocem gaudii, et vocem laetitiae,
   vocem sponsi, et vocem sponsae,
   vocem molae,
   et lumen lucernae.
Et erit universa terra haec [Al. ejus] in solitudinem,
      et in stuporem:
   et servient omnes gentes istae regi Babylonis septuaginta annis.
Cumque impleti fuerint septuaginta anni,
   visitabo super regem Babylonis, et super gentem
      illam, dicit Dominus, iniquitatem eorum, et
      super terram Chaldaeorum:
   [Col. 0885A] et ponam illam in solitudines sempiternas.
Et adducam super terram illam omnia verba mea,
      quae locutus sum contra eam,
   omne quod scriptum est in libro isto,
   quaecumque prophetavit Jeremias adversum omnes
      gentes:
Quia servierunt eis,
   cum essent gentes multae, et reges magni:
Et reddam eis secundum opera eorum,
   et secundum facta manuum suarum.
Quia sic dicit Dominus exercituum [Al. tacet exercituum] Deus Israel [Al. add. ad me]:
Sume calicem vini furoris hujus de manu mea:
   et propinabis de illo cunctis gentibus, ad quas
      ego mittam te.
Et bibent et turbabuntur [Al. inebriabuntur], et insanient a facie gladii,
   quem ego mittam inter eos.
Et accepi calicem de manu Domini,
   et propinavi cunctis gentibus, ad quas misit me
   [Col. 0885B] Dominus:
Jerusalem, et civitatibus Juda,
   et regibus ejus, et principibus ejus:
   ut darem eos in solitudinem, et in stuporem,
   et in sibilum, et in maledictionem,
   sicut est dies ista:
Pharaoni regi Aegypti, et servis ejus, et principibus
      ejus, et omni populo ejus,
   et universis generaliter:
Cunctis regibus terrae Ausitidis,
   et cunctis regibus terrae Philisthim.
et Ascaloni,
   et Gazae,
   et Accaroni,
   et reliquiis Azoti:
   Idumaeae,
   et Moab,
   et filiis Ammon:
Et cunctis regibus Tyri, et cunctis regibus Sidonis:
   [Col. 0885C] et regibus [a 1Kb] terrae insularum, qui sunt trans mare;
Et Dedan, et Thema [b 2Kb] , et Buz,
   et universis qui attonsi sunt in comam:
Et cunctis regibus Arabiae,
   et cunctis regibus occidentis, qui habitant in deserto:
Et cunctis regibus Zamri,
   et cunctis regibus Elam,
   et cunctis regibus Medorum,
   et cunctis regibus aquilonis de prope et de longe,
Unicuique contra fratrem suum:
   et omnibus regnis terrae, quae super faciem ejus
      sunt:
Et rex Sesach bibet post eos.
Et dices ad eos:
   Haec dicit Dominus exercituum Deus Israel:
Bibite et inebriamini;
   et vomite, et cadite,
   neque surgatis (Al. et nolite consurgere) a facie
      gladii, quem ego mittam inter (Al. in) vos.
[Col. 0885D] Cumque noluerint accipere calicem de manu tua ut
      bibant,
   dices ad eos:
Haec dicit Dominus exercituum:
Bibentes bibetis;
   [Col. 0886A] quia ecce in civitate, in qua invocatum est nomen
      meum, ego incipio affligere,
Et vos quasi innocentes et immunes eritis?
   non eritis immunes:
   gladium enim ego voco super omnes habitatores
      terrae,
   dicit Dominus exercituum.
Et tu prophetabis ad eos omnia verba haec, et dices
      ad illos:
Dominus de excelso rugiet,
   et de habitaculo sancto suo dabit vocem suam:
Rugiet super decorem suum:
   celeuma quasi calcantium concinetur adversus
      omnes habitatores terrae:
Pervenit sonitus usque ad extrema terrae:
   quia judicium Domino cum gentibus:
Judicatur ipse cum omni carne:
   impios tradidi gladio, dicit Dominus.
Haec dicit Dominus exercituum:
Ecce afflictio egredietur de gente in gentem:
   [Col. 0886B] et turbo magnus egredietur a summitatibus terrae.
Et erunt interfecti Domini in die illa a summo terrae
      usque ad summum ejus:
   non plangentur, et non colligentur, neque sepelientur:
   in sterquilinium super faciem terrae jacebunt.
Ululate, pastores, et clamate:
   et aspergite vos cinere, optimates gregis:
Quia completi sunt dies vestri, ut interficiamini,
   et dissipationes vestrae,
   et cadetis quasi vasa pretiosa.
Et peribit fuga a pastoribus,
   et salvatio ab optimatibus gregis.
Vox clamoris pastorum, et ululatus optimatum
      gregis:
   quia vastavit Dominus pascua eorum.
   Et conticuerunt arva pacis a facie irae furoris Domini.
Dereliquit quasi leo umbraculum suum,
   [Col. 0886C] quia [c 1Kb] facta est terra eorum in desolationem a
      facie irae columbae,
   et a facie irae furoris Domini.
[Cap. XXVI.] In principio regni Joacim filii Josiae
      regis Juda,
   factum est verbum istud a Domino, dicens:
Haec dicit Dominus:
   Sta in atrio domus Domini,
   et loqueris ad omnes civitates Juda,
   de quibus veniunt, ut adorent in domo Domini,
   universos sermones,
   quos ego mandavi tibi ut loquaris ad eos:
Noli subtrahere verbum,
   si forte audiant, et convertantur unusquisque a
      via sua mala:
   et poeniteat me mali, quod cogito facere eis propter malitiam studiorum eorum.
Et dices ad eos:
Haec dicit Dominus:
Si non audieritis me, ut ambuletis in lege mea, quam
      [Col. 0886D] dedi vobis,
   ut audiatis sermones servorum meorum prophetarum, quos ego misi ad vos de nocte consurgens,
      et dirigens,
   et non audistis:
[Col. 0887A] Dabo domum istam sicut Silo,
   et urbem hanc dabo in maledictionem cunctis
      gentibus terrae.
Et audierunt sacerdotes, et prophetae, et omnis populus, Jeremiam loquentem verba haec in domo
      Domini.
Cumque complesset Jeremias, loquens omnia quae
      praeceperat ei Dominus, ut loqueretur ad universum populum,
   apprehenderunt eum sacerdotes, et prophetae,
   et omnis populus, dicens:
Morte morietur [Al. moriatur].
   Quare prophetavit in nomine Domini, dicens:
Sicut Silo erit domus haec:
   et urbs ista desolabitur, eo quod non sit habitator?
Et congregatus est omnis populus adversus Jeremiam
      in domo Domini.
Et audierunt principes Juda verba haec:
   et ascenderunt de domo regis in domum Domini,
   [Col. 0887B] et sederunt in introitu portae domus [Al. tac. domus] Domini novae.
Et locuti sunt sacerdotes et prophetae ad principes,
   et ad omnem populum, dicentes:
Judicium mortis est viro huic:
   quia prophetavit adversus civitatem istam,
   sicut audistis auribus vestris.
Et ait Jeremias ad omnes principes,
   et ad universum populum, dicens:
Dominus misit me, ut prophetarem ad domum
      istam, et ad civitatem hanc,
   omnia verba quae audistis.
Nunc ergo bonas facite vias vestras, et studia vestra,
   et audite vocem Domini Dei vestri:
   et poenitebit Dominum mali, quod locutus est adversum vos.
Ego autem ecce in manibus vestris sum:
   facite mihi quod bonum et rectum est in oculis
      vestris:
[Col. 0887C] Verumtamen scitote et cognoscite,
   quod si occideritis me, sanguinem innocentem
      tradetis contra vosmetipsos,
   et contra civitatem istam, et habitatores ejus.
In veritate enim misit me Dominus ad vos,
   ut loquerer in auribus vestris omnia verba haec:
   Et dixerunt principes, et omnis populus,
   ad sacerdotes et prophetas:
Non est viro judicium mortis:
   quia in nomine Domini Dei nostri locutus est ad
      nos.
Surrexerunt ergo viri de senioribus terrae:
   et dixerunt ad omnem coetum populi, loquentes:
Michas de Morasthi fuit propheta in diebus Ezechiae
      regis Juda,
   et ait ad omnem populum Juda, dicens:
Haec dicit Dominus exercituum:
Sion quasi ager arabitur:
   et Jerusalem in acervum lapidum erit:
   et mons domus in excelsa silvarum.
[Col. 0887D] Numquid morte condemnavit eum Ezechias rex Juda,
      et omnis Juda?
   numquid non timuerunt Dominum, et deprecati
      sunt faciem Domini:
Et poenituit Dominum mali, quod locutus erat adversum eos?
Itaque nos facimus malum grande contra animas
      nostras.
Fuit quoque vir prophetans in nomine Domini, Urias
      filius Semei de Cariath-Jarim:
   et prophetavit adversus civitatem istam, et adversus terram hanc, juxta omnia verba Jeremiae.
Et audivit rex Joacim, et omnes potentes, et principes ejus, verba haec:
   et quaesivit rex interficere eum.
Et audivit Urias, et timuit,
   fugitque et ingressus est Aegyptum.
Et misit rex Joacim viros in Aegyptum,
[Col. 0888A] Elnathan filium Achobor, et viros cum eo in Aegyptum.
Et eduxerunt Uriam de Aegypto:
   et adduxerunt eum ad regem Joacim,
   et percussit eum gladio:
   et projecit cadaver ejus in sepulcris vulgi ignobilis.
   Igitur [Al. Verumtamen] manus Abicam filii Saphan fuit cum Jeremia:
   ut non traderetur in manus populi, et interficerent eum.
[Cap. XXVII.] In principio regni Joacim filii Josiae
      regis Juda,
   factum est verbum istud ad Jeremiam a Domino,
      dicens:
Haec dicit Dominus ad me:
Fac tibi vincula et catenas:
   et pones eas in collo tuo.
Et mittes eas ad regem Edom,
   et ad regem Moab,
   [Col. 0888B] et ad regem filiorum Ammon,
   et ad regem Tyri,
   et ad regem Sidonis;
   in manu nuntiorum, qui venerunt Jerusalem ad
      Sedeciam regem Juda.
Et praecipies eis ut ad dominos suos loquantur:
Haec dicit Dominus exercituum Deus Israel:
Haec dicetis ad dominos vestros:
Ego feci terram, et homines, et jumenta, quae sunt
      super faciem terrae, in fortitudine mea magna,
   et in brachio meo extento:
   et dedi eam ei, qui [Al. cui] placuit in oculis meis.
Et nunc itaque ego dedi omnes terras istas in manu
      Nabuchodonosor regis Babylonis servi mei:
   insuper et bestias agri dedi ut serviant illi.
Et servient ei omnes gentes, et filio ejus, et filio
      filii ejus:
   donec veniat tempus terrae ejus et ipsius:
   et servient ei gentes multae, et reges magni.
[Col. 0888C] Gens autem et regnum, quod non servierit Nabuchodonosor regi Babylonis,
   et quicumque non curvaverit collum suum sub
      jugo regis Babylonis:
In gladio, et in fame, et in peste visitabo super
      gentem illam, ait Dominus,
   donec consumam eos in manu ejus.
Vos ergo nolite audire prophetas vestros, et divinos,
      et somniatores, et augures, et maleficos,
   qui dicunt vobis: Non servietis regi Babylonis.
Quia mendacium prophetant vobis:
   ut longe faciant vos de terra vestra,
   et ejiciant vos, et pereatis.
Porro gens, quae subjecerit cervicem suam sub jugo
      regis Babylonis, et servierit ei:
   dimittam ea in terra sua, dicit Dominus:
   et colet eam, et habitabit in ea.
Et ad Sedeciam regem Juda locutus sum secundum
      omnia verba haec, dicens:
Subjicite colla vestra sub jugo regis Babylonis,
   [Col. 0888D] et servite ei, et populo ejus,
   et vivetis.
Quare moriemini tu, populus tuus, gladio, fame, et
      peste,
   sicut locutus est Dominus ad gentem, quae servire
      noluerit regi Babylonis?
Nolite audire verba prophetarum dicentium vobis:
   Non servietis [Al. nolite servire] regi Babylonis:
   quia mendacium ipsi loquuntur vobis.
Quia non misi eos, ait Dominus:
   et ipsi prophetant in nomine meo mendaciter:
Ut ejiciant vos, et pereatis,
   tam vos, quam prophetae, qui vaticinantur vobis.
Et ad sacerdotes, et ad populum istum locutus sum,
      dicens:
Haec dicit Dominus:
Nolite audire verba prophetarum vestrorum,
   qui prophetant vobis dicentes:
[Col. 0889A] Ecce vasa Domini revertentur de Babylone nunc
      cito,
   mendacium enim prophetant vobis.
Nolite ergo audire eos,
   sed servite regi Babylonis, ut vivatis;
Quare datur haec civitas in solitudinem?
Et si prophetae sunt, et est verbum Domini in eis:
   occurrant Domino exercituum,
   ut non veniant vasa, quae derelicta fuerant in domo
      Domini:
   et in domo regis Juda, et in Jerusalem, in Babylonem.
Quia haec dicit Dominus exercituum ad columnas, et
      ad mare, et ad bases,
   et ad reliqua vasorum, quae remanserunt in civitate hac:
   quae non tulit Nabuchodonosor rex Babylonis,
   cum transferret Jechoniam filium Joacim regem
      Juda de Jerusalem in Babylonem,
   et omnes optimates Juda et Jerusalem.
[Col. 0889B] Quia haec dicit Dominus exercituum Deus Israel ad
      vasa,
   quae derelicta sunt in domo Domini, et in domo
      regis Juda et Jerusalem:
In Babylonem transferentur,
   et ibi erunt usque ad diem visitationis suae, dicit
      Dominus,
   et afferri faciam ea,
   et restitui in loco isto.
[Cap. XXVIII.] Et factum est in anno illo,
   in principio regni Sedeciae regis Juda, in anno
      quarto, in mense quinto,
   dixit ad me Ananias filius Azur propheta de Gabaon, in domo Domini,
   coram sacerdotibus et omni populo, dicens:
Haec dicit Dominus exercituum Deus Israel:
Contrivi jugum regis Babylonis.
Adhuc duo anni dierum,
   et ego referri faciam ad locum istum omnia vasa
      [Col. 0889C] domus [Al. tac. domus] Domini,
quae tulit [Al. transtulit] Nabuchodonosor rex Babylonis de loco isto,
   et transtulit ea in Babylonem.
Et Jechoniam filium Joacim regem Juda, et omnem
      transmigrationem Juda,
   qui ingressi sunt in Babylonem,
   ego convertam ad locum istum, ait Dominus:
   conteram enim jugum regis Babylonis.
Et dixit Jeremias propheta ad Ananiam prophetam,
      in oculis sacerdotum,
   et in oculis omnis populi, qui stabat in domo Domini.
Et ait Jeremias propheta: Amen,
   sic faciat Dominus:
Suscitet Dominus verba tua, quae prophetasti,
   ut reserantur vasa in Domum Domini,
   et omnis transmigratio de Babylone [Al. Babylonis]
      ad locum istum.
Verumtamen audi verbum hoc, quod ego loquor in
      [Col. 0889D] auribus tuis,
   et in auribus universi populi.
Prophetae qui fuerunt ante me et ante te ab initio,
   et prophetaverunt super terras multas, et super
      regna magna,
   de praelio, et de afflictione, et de fame.
Propheta, qui vaticinatus est pacem,
   cum venerit verbum ejus,
   scietur propheta, quem misit [Al. miserit] Dominus in veritate.
Et tulit Ananias propheta catenam de collo Jeremiae prophetae,
   et confregit eam,
Et ait Ananias in conspectu omnis populi, dicens:
Haec dicit Dominus:
[Col. 0890A] Sic confringam jugum Nabuchodonosor regis Babylonis post duos annos dierum de collo omnium
      gentium.
Et abiit Jeremias propheta [Al. tac. propheta] in viam
      suam.
Et factum est verbum Domini ad Jeremiam,
   postquam confregit Ananias propheta catenam de
      collo Jeremiae prophetae, dicens:
Vade, et dices Ananiae:
Haec dicit Dominus:
Catenas ligneas contrivisti:
   et facies pro eis catenas [Al. furcas] ferreas.
Quia haec dicit Dominus exercituum Deus Israel:
Jugum ferreum posui super collum cunctarum gentium istarum,
   ut serviant Nabuchodonosor regi Babylonis,
   et servient ei:
   insuper et bestias terrae dedi ei:
Et dixit Jeremias propheta ad Ananiam prophetam:
Audi, Anania:
[Col. 0890B] Non misit te Dominus,
   et tu confidere fecisti populum istum in mendacio.
Idcirco haec dicit Dominus:
Ecce ego mittam te a facie terrae:
   hoc anno morieris:
   adversum Dominum enim locutus es.
Et mortuus est Anania propheta in anno illo,
   mense septimo.
[Cap. XXIX.] Et haec sunt verba libri, quem misit
      Jeremias propheta de Jerusalem ad reliquias
      seniorum transmigrationis,
   et ad sacerdotes, et ad prophetas,
   et ad omnem populum, quem traduxerat NabuChodonosor de Jerusalem in Babylonem:
Postquam egressus est Jechonias rex, et domina, et
      eunuchi, et principes Juda et Jerusalem,
   et faber et inclusor de [Al. artifices de] Jerusalem:
   [Col. 0890C] in manu Elasa filii Saphan, et Gamariae filii
      Helciae,
   quos misit Sedecias rex Juda ad Nabuchodonosor
      regem Babylonis in Babylonem, dicens:
Haec dicit Dominus exercituum Deus Israel omni
      transmigrationi,
   quam transtuli de Jerusalem in Babylonem:
Aedificate domos, et habitate:
   et plantate hortos,
   et comedite fructum eorum.
Accipite uxores,
   et generate filios et filias:
Date filiis vestris uxores,
   et filias vestras date viris, et pariant filios et
      filias:
   et multiplicamini ibi [Al. tac. ibi], et nolite esse
      pauci numero.
Et quaerite pacem civitatis, ad quam transmigrare
      vos feci [Al. transtuli vos]:
   et orate pro ea ad Dominum:
   [Col. 0890D] quia in pace illius erit pax vobis.
Haec enim dicit Dominus exercituum Deus Israel:
Non vos seducant prophetae vestri, qui sunt in medio
      vestrum,
   et divini vestri:
Et ne attendatis ad somnia vestra, quae vos somniatis:
   quia falso [Al. falsa] ipsi prophetant vobis in nomine meo:
   et non misi eos, dicit Dominus.
Quia haec dicit Dominus:
Cum coeperint impleri in Babylone septuaginta anni;
   visitabo vos, et suscitabo super [a 1Kb] vos verbum meum
      bonum,
   ut reducam vos ad locum istum.
Ego enim scio cogitationes,
   [Col. 0891A] quas cogito super vos, ait Dominus:
Cogitationes pacis, et non afflictionis,
   ut dem vobis finem et patientiam.
Et invocabitis me, et ibitis:
   et orabitis me, et ego exaudiam vos.
Quaeretis me, et invenietis,
   cum quaesieritis me in toto corde vestro.
Et inveniar a vobis, ait Dominus:
   et reducam captivitatem vestram,
   et congregabo vos de universis gentibus, et de
      cunctis locis, ad quae expuli vos, dicit Dominus:
Et reverti vos faciam de loco, ad quem transmigrare
      vos feci,
Quia dixistis: suscitavit nobis Dominus prophetas in
      Babylone.
Quia haec dicit Dominus ad regem, qui sedet super
      solium David,
   et ad omnem populum habitatorem urbis hujus,
   et fratres vestros, qui non sunt egressi vobiscum
      in transmigrationem,
[Col. 0891B] Haec dicit Dominus exercituum:
Ecce mittam in eos gladium, et famem, et pestem:
   et ponam eos quasi ficus malas, quae comedi non
      possunt,
   eo quod pessimae sint.
Et persequar eos in gladio, et in fame, et in pestilentia;
   et dabo eos in vexationem universis regnis terrae;
   in maledictionem, et in stuporem:
   et in sibilum, et in opprobrium cunctis gentibus,
      ad quas ejeci [Al. ejiciam] eos:
Eo quod non audierint verba mea, dicit Dominus:
   quae misi ad eos per servos meos prophetas, de
      nocte consurgens, et mittens:
   et non audistis, dicit Dominus.
Vos ergo audite verbum Domini, omnis transmigratio.
   quam emisi de Jerusalem in Babylonem:
Haec dicit Dominus exercituum Deus Israel ad Ahab
      filium Colia,
   [Col. 0891C] et ad Sedeciam filium Maasiae,
   qui prophetant vobis in nomine meo mendaciter:
Ecce ego tradam eos in manu Nabuchodonosor regis
      Babylonis:
   et percutiet eos in oculis vestris.
Et assumetur ex eis maledictio omni transmigrationi
      Juda, quae est in Babylone, dicentium:
Ponat te Dominus sicut Sedeciam, et sicut Ahab,
      quos frixit rex Babylonis in igne:
   pro eo quod fecerint stultitiam in Israel,
   et moechati sunt in uxores amicorum suorum,
   et locuti sunt verbum in nomine meo mendaciter,
      quod non mandavi eis:
Ego sum judex et testis, dicit Dominus.
Et ad Semeiam Neelamitem dices:
Haec dicit Dominus exercituum, Deus Israel:
Pro eo quod misisti in nomine tuo libros ad omnem
      populum, qui est in Jerusalem,
   et ad Sophoniam filium Maasiae sacerdotem,
   et ad universos sacerdotes, dicens:
[Col. 0891D] Dominus dedit te sacerdotem pro Joiade sacerdote,
   ut sis dux in domo Domini super omnem virum
      arreptitium et prophetantem,
   ut mittas eum in nervum et in carcerem:
Et nunc quare non increpasti Jeremiam Anathothiten, qui prophetat vobis?
   Quia super hoc misit ad nos, in Babylonem, dicens:
Longum est:
   aedificate domos, et habitate:
   et plantate hortos,
   et comedite fructum eorum.
Legit ergo Sophonias sacerdos librum istum in auribus Jeremiae prophetae.
Et factum est verbum Domini ad Jeremiam, dicens:
Mitte ad omnem transmigrationem, dicens:
   Haec dicit Dominus ad Semeiam Neelamitem:
Pro eo quod prophetavit vobis Semeias, et ego non
      misi eum:
   [Col. 0892A] et fecit vos confidere in mendacio:
   idcirco haec dicit Dominus:
Ecce ego visitabo super Semeiam Neelamitem,
   et super semen ejus:
Non erit ei vir sedens in medio populi hujus,
   et non videbit bonum, quod ego faciam populo
      meo, ait Dominus,
   quia praevaricationem locutus est adversus Dominum.
[Cap. XXX.] Hoc verbum, quod factum est ad Jeremiam a Domino, dicens:
Haec dicit Dominus Deus Israel, dicens:
Scribe tibi omnia verba, quae locutus sum ad te, in
      libro.
Ecce enim dies veniunt, dicit Dominus:
   et convertam conversionem populi mei [Al. in terra]
      Israel et Juda, ait Dominus:
   et convertam eos ad terram, quam dedi patribus
      eorum:
   et possidebunt eam.
[Col. 0892B] Et haec verba, quae locutus est Dominus ad Israel et
      ad Judam:
Quoniam haec dicit Dominus:
Vocem terroris audivimus:
   formido, et non est pax.
Interrogate, et videte si generat masculus: quare
   ergo vidi omnis viri manum super lumbum suum,
      quasi parturientis [Al. parientis],
   et conversae sunt universae facies in auruginem?
Vae! quia magna dies illa,
   nec est similis ejus:
Tempusque tribulationis est Jacob,
   et ex ipso salvabitur.
Et erit in die illa, ait Dominus exercituum.
   conteram jugum ejus de collo tuo, et vincula ejus
      disrumpam,
   et non dominabuntur ei amplius alieni:
Sed servient Domino Deo suo,
   et David regi suo, quem suscitabo eis.
[Col. 0892C] Tu ergo ne timeas, serve meus Jacob, ait Dominus,
      neque paveas, Israel:
Quia ecce ego salvabo te de terra longinqua,
   et semen tuum de terra captivitatis eorum:
Et revertetur Jacob, et quiescet,
   et cunctis affluet bonis,
   et non erit quem formidet:
Quoniam tecum ego sum, ait Dominus, ut salvem te:
Faciam enim consummationem in cunctis gentibus,
      in quibus dispersi te:
   te autem non faciam in consummationem:
Sed castigabo te in judicio,
   ut non videaris tibi innoxius.
Quia haec dicit Dominus:
   Insanabilis fractura tua,
   pessima plaga tua.
Non est qui judicet judicium tuum ad alligandum:
   curationum utilitas non est tibi.
Omnes amatores qui obliti sunt tui,
   teque non quaerent:
[Col. 0892D] Plaga enim inimici percussi te, castigatione crudeli:
   propter multitudinem iniquitatis tuae dura facta
      sunt peccata tua.
Quid clamas super contritione tua?
   insanabilis est dolor tuus:
Propter multitudinem iniquitatis tuae,
   et propter dura peccata tua feci haec tibi.
Propterea omnes, qui comedunt te, devorabuntur,
   et universi hostes tui in captivitatem ducentur:
Et qui te vastant, vastabuntur,
   cunctosque praedatores tuos dabo in praedam.
Obducam enim cicatricem tibi,
   et a vulneribus tuis sanabo te, dicit Dominus.
Quia ejectam vocaverunt te, Sion:
   Haec est, quae non habeat requirentem.
Haec dicit Dominus:
Ecce ego convertam conversionem tabernaculorum
      Jacob,
   [Col. 0893A] et tectis ejus [Al. eorum] miserebor;
   et aedificabitur civitas in excelso suo,
   et templum juxta ordinem suum fundabitur.
Et egredietur de eis laus, voxque ludentium:
   et multiplicabo eos, et non minuentur;
   et glorificabo eos, et non attenuabuntur.
Et erunt filii ejus sicut a principio,
   et coetus ejus coram me permanebit:
   et visitabo adversum omnes qui tribulant eum.
Et erit dux ejus ex eo:
   et princeps de medio ejus producetur:
   et applicabo eum, et accedet ad me.
Quis enim iste est, qui applicet cor suum ut appropinquet ad me, ait Dominus:
Et eritis mihi in populum,
   et ego ero vobis in Deum.
Ecce turbo Domini, furor egrediens, procella ruens,
   in capite impiorum conquiescet.
Non avertet iram indignationis Dominus, donec faciat et compleat cogitationem cordis sui:
   [Col. 0893B] in novissimo dierum intelligetis ea.
[Cap. XXXI.] In tempore illo, dicit Dominus:
   Ero Deus universis cogitationibus Israel,
   et ipsi erunt mihi in populum.
Haec dicit Dominus:
Invenit gratiam in deserto populus, qui remanserat
      a gladio:
      vadet [Al. vadat] ad requiem suam Israel.
Longe Dominus apparuit mihi.
Et in charitate perpetua dilexi te:
   ideo attraxi, te miserans.
Rursumque aedificabo te,
   et aedificaberis, virgo Israel:
Adhuc ornaberis tympanis tuis,
   et egredieris in choro ludentium.
Adhuc plantabis vineas in montibus Samariae:
   plantabunt [a 1Kb] plantantes,
   et donec tempus veniat, non vindemiabunt.
Quia erit dies, in qua clamabunt custodes in monte
      [Col. 0893C] Ephraim:
Surgite, et ascendamus in Sion ad Dominum Deum
      nostrum.
Quia haec dicit Dominus:
Exsultate in laetitia, Jacob,
   et hinnite contra caput gentium:
   personate et canite, et dicite:
   Salva, Domine, populum tuum, reliquias Israel.
Ecce ego adducam eos de terra aquilonis:
   et congregabo eos ab extremis terrae:
   inter quos erunt caecus et claudus,
   et praegnans et pariens simul,
   coetus magnus [Al. ecclesia magna] revertentium
      huc.
In fletu venient,
   et in precibus deducam [Al. misericordia reducam] eos:
Et adducam eos per torrentes aquarum in via recta,
   et non impingent in ea:
Quia factus sum Israeli pater,
   [Col. 0893D] et Ephraim primogenitus meus est.
Audite verbum Domini, gentes,
   et annuntiate insulis quae procul sunt, et dicite:
Qui dispersit Israel, congregabit eum:
   et custodiet eum sicut pastor gregem suum.
Redimet [Al. redemit] enim Dominus Jacob,
   et liberabit [Al. liberavit] eum de manu potentioris.
Et venient, et laudabunt in monte Sion:
   et confluent ad bona Domini, super frumento, et
      vino et oleo,
   et foetu pecorum et armentorum:
Eritque anima eorum quasi hortus irriguus,
   et ultra non esurient.
Tunc laetabitur virgo in choro,
   [Col. 0894A] juvenes et senes simul:
Et convertam luctum eorum in gaudium,
   et consolabor eos, et laetificabo a dolore suo.
Et inebriabo animam sacerdotum pinguedine:
   et populus meus bonis meis adimplebitur, ait Dominus.
Haec dicit Dominus:
Vox in excelso audita est lamentationis,
   fletus et luctus, Rachel plorantis filios suos,
   et nolentis [Al. noluit] consolari super eis [Al. super filiis suis], quia non sunt.
Haec dicit Dominus:
Quiescat vox tua a ploratu, et oculi tui a lacrymis:
   quia est merces operi tuo, ait Dominus.
Et revertentur de terra inimici,
   et est [Al. erit] spes novissimis tuis, ait Dominus,
   et revertentur filii ad terminos suos.
Audiens audivi Ephraim transmigrantem:
Castigasti me,
   et eruditus sum, quasi juvenculus indomitus:
[Col. 0894B] Converte me, et convertar:
   quia tu Dominus Deus meus.
Postquam enim convertisti me, egi poenitentiam:
et postquam ostendisti mihi [Al. cognovi], percussi
      femur meum.
Confusus sum, et erubui,
   quoniam sustinui opprobrium adolescentiae meae.
Si filius honorabilis mihi Ephraim,
   si puer delicatus:
   quia ex quo locutus sum de eo,
   adhuc recordabor [Al. add. recordans] ejus.
Idcirco conturbata sunt viscera mea super eum;
   miserans miserebor ejus, ait Dominus.
Statue tibi speculam,
   pone tibi amaritudines;
Dirige cor tuum in viam rectam,
   in qua ambulasti;
Revertere, virgo Israel,
   revertere ad civitates tuas istas.
[Col. 0894C] Usquequo deliciis dissolveris, filia vaga?
   quia creavit Dominus novum super terram:
Femina circumdabit virum.
Haec dicit Dominus exercituum Deus Israel:
Adhuc dicet verbum istud in terra Juda et in urbibus
      ejus,
   cum convertero captivitatem eorum:
Benedicat tibi Dominus, pulchritudo justitiae,
   mons sanctus:
Et habitabunt in eo Judas et omnes civitates ejus simul,
   agricolae et minantes greges.
Quia inebriavi animam lassam,
   et omnem animam esurientem saturavi.
Ideo quasi de somno suscitatus sum [Al. expergefactus sum]:
   et vidi, et somnus meus dulcis mihi.
Ecce dies veniunt, dicit Dominus:
   et seminabo domum Israel et domum Juda semine
      hominis,
   [Col. 0894D] et semine jumentorum.
Et sicut vigilavi super eos ut evellerem, et demolirer, et dissiparem, et disperderem, et affligerem:
   sic vigilabo super eos ut aedificem, et plantem, ait
      Dominus.
In diebus illis non dicent ultra:
   Patres comederunt uvam acerbam,
   et dentes filiorum obstupuerunt [Al. obstupescent].
Sed unusquisque in iniquitate sua morietur:
   omnis homo, qui comederit uvam acerbam, obstupescent dentes ejus.
Ecce dies venient [Al. veniunt], dicit Dominus,
   et feriam domui Israel et domui Juda foedus novum:
[Col. 0895A] Non secundum pactum, quod pepigi cum patribus
       [a 1Kb] vestris,
   in die qua apprehendi manum eorum, ut educerem eos de terra Aegypti:
Pactum, quod irritum fecerunt,
   et ego dominatus sum eorum, dicit Dominus.
Sed hoc erit pactum, quod feriam cum domo Israel
      post dies illos, dicit Dominus:
   Dabo legem meam in visceribus eorum,
   et in corde eorum scribam eam:
Et ero eis in Deum,
   et ipsi erunt mihi in populum.
Et non docebunt ultra vir [Al. unusquisque] proximum suum,
   et vir [Al. unusquisque] fratrem suum, dicens:
Cognoscite Dominum:
Omnes enim cognoscent me a minimo eorum usque
      ad maximum, ait Dominus:
   quia propitiabor iniquitati eorum,
   et peccati eorum non ero memor amplius.
[Col. 0895B] Haec dicit Dominus, qui dat solem in lumine diei,
   ordinem lunae et stellarum in lumine noctis:
Qui turbat mare, et sonant fluctus ejus.
   Dominus exercituum nomen illi.
Si defecerint leges istae coram me, dicit Dominus:
   tunc et semen Israel deficiet,
   ut non sit gens coram me cunctis diebus.
Haec dicit Dominus:
Si measurari potuerint coeli sursum,
   et investigari fundamenta terrae deorsum:
   et ego abjiciam universum semen Israel, propter
      omnia quae fecerunt, dicit Dominus.
Ecce dies veniunt, dicit Dominus.
   et aedificabitur civitas Domino, a turre Ananeel
      usque ad portam anguli.
Et exibit ultra norma mensurae in conspectu ejus super collem Gareb:
   et circuibit Goatha, et omnem vallem cadaverum
      [Al. ruinarum], et cineris,
   [Col. 0895C] et universam regionem mortis, usque ad torrentem Cedron,
   et usque ad angulum portae equorum orientalis,
      sanctum Domini:
   non evelletur, et non destruetur ultra in perpetuum.
[Cap. XXXII.] Verbum quod factum est ad Jeremiam a Domino, in anno decimo Sedeciae regis
      Juda:
   ipse est annus octavus decimus Nabuchodonosor:
Tunc exercitus regis Babylonis obsidebat Jerusalem;
   et Jeremias Propheta erat clausus in atrio carceris, qui erat in domo regis Juda.
   Clauserat enim eum Sedecias rex Juda, dicens:
   Quare vaticinaris, dicens:
Haec dicit Dominus:
Ecce ego dabo civitatem istam in manu regis Babylonis, et capiet eam?
Et Sedecias rex Juda non effugiet de manu Chaldaeorum:
[Col. 0895D] Sed tradetur in manu regis Babylonis:
   et loquetur os ejus cum ore illius,
   et oculi ejus oculos illius videbunt.
Et in Babylonem ducet Sedeciam:
   et ibi erit, donec visitem eum, ait Dominus.
Si autem dimicaveritis adversum Chaldaeos,
   nihil prosperum habebitis.
Et dixit Jeremias:
   Factum est verbum Domini ad me, dicens:
Ecce Anemeel filius Sellum patruelis tuus veniet [Al.
      venit] ad te, dicens:
[Col. 0896A] Eme tibi agrum meum, qui est in Anathoth:
   tibi enim competit ex propinquitate ut emas [Al.
      emptio].
Et venit ad me Anemeel filius patrui mei secundum
      verbum Domini ad vestibulum carceris,
   et ait ad me:
Posside agrum meum, qui est in Anathoth in terra
      Benjamin:
   quia tibi competit haereditas,
et tu es propinquus ut possideas:
Intellexi autem quod verbum Domini esset:
Et emi agrum ab Anemeel filio patrui mei, qui est
      in Anathoth:
   et appendi ei argentum septem stateres, et decem
      argenteos.
Et scripsi in libro, et signavi,
   et adhibui testes:
Et appendi argentum in statera:
   Et accepi librum possessionis signatum,
   stipulationes [b 1Kb] , et rata, et signa forinsecus.
[Col. 0896B] Et dedi librum possessionis Baruch filio Neri filii
      Maasiae, in oculis Anemeel patruelis mei,
   et in oculis testium, qui scripti erant in libro emptionis,
   et in oculis omnium Judaeorum, qui sedebant in
      atrio carceris.
Et praecepit Baruch coram eis dicens:
Haec dicit Dominus exercituum Deus Israel:
Sume libros istos, librum emptionis hunc signatum,
   et librum hunc qui apertus est:
Et pone illos in vase fictili,
   ut permanere possint diebus multis.
Haec enim dicit Dominus exercituum Deus Israel:
Adhuc possidebuntur domus,
   et agri, et vineae in terra ista.
Et oravi ad Dominum,
   postquam tradidi librum Possessionis Baruch filio
   Neri, dicens:
Heu, heu, heu, Domine Deus:
[Col. 0896C] Ecce tu fecisti coelum et terram in fortitudine tua
   magna,
   et in brachio tuo extento:
Non erit tibi difficile omne verbum:
Qui facis misericordiam in millibus,
   et reddis iniquitatem patrum in sinum filiorum
      eorum post eos:
Fortissime,
   magne,
   potens,
   Dominus exercituum nomen tibi:
Magnus consilio,
   et incomprehensibilis cogitatu:
Cujus oculi aperti sunt super omnes vias filiorum
      Adam,
   ut reddas unicuique secundum vias suas,
   et secundum fructum adinventionum ejus [Al.
      suarum].
Qui posuisti signa et portenta in terra Aegypti usque
      [Col. 0896D] ad diem hanc,
   et in Israel, et in hominibus,
   et fecisti tibi nomen sicut est dies haec.
Et eduxisti populum tuum Israel de terra Aegypti,
      in signis, et in portentis,
   et in manu robusta, et in brachio extento.
   et in terrore magno.
Et dedisti eis terram hanc, quam jurasti patribus corum, ut dares eis
   terram fluentem lacte et melle.
Et ingressi sunt, et possederunt eam:
   et non obedierunt voci tuae,
   [Col. 0897A] et in lege tua non ambulaverunt:
Omnia quae mandasti eis ut facerent, non fecerunt:
   et evenerunt eis omnia mala haec.
Ecce munitiones exstructae sunt adversum civitatem,
      ut capiatur:
   et urbs data est in manus Chaldaeorum, qui praeliantur adversus eam a facie gladii, et famis,
      et pestilentiae:
Et quaecumque locutus es, acciderunt,
      ut tu ipse cernis.
Et tu dicis mihi, Domine Deus:
Eme agrum argento, et adhibe testes:
   cum urbs data sit in manus Chaldaeorum?
Et factum est verbum Domini ad Jeremiam, dicens:
Ecce ego Dominus Deus universae carnis:
   numquid mihi difficile erit omne verbum?
   Propterea haec dicit Dominus:
Ecce ego tradam civitatem istam in manus Chaldaeorum,
   [Col. 0897B] et in manus regis Babylonis,
   et capiet eam.
Et [a 14Kb] venient Chaldaei praeliantes adversus urbem
      hanc,
   et succendent eam igni, et comburent eam,
   et domos, in aquarum domatibus sacrificabant
      Baal;
   et libabant diis alienis libamina ad irritandum me.
Erant enim filii Israel, et filii Juda,
   jugiter facientes malum in oculis meis ab adolescentia sua.
Filii Israel,
   qui usque nunc exacerbant me in opere manuum
      suarum, dicit Dominus.
Quia in furore et in indignatione mea facta est mihi
      civitas haec,
   a die qua aedificaverunt eam, usque ad diem istam,
   qua auferetur [Al. aufertur] de conspectu meo.
Propter malitiam filiorum Israel, et filiorum Juda,
   [Col. 0897C] quam fecerunt ad iracundiam me provocantes,
   ipsi et reges eorum,
   principes eorum, et sacerdotes, et prophetae
      eorum,
   viri Juda et habitatores Jerusalem.
Et verterunt ad me terga et non facies:
   cum docerem eos diluculo, et erudirem,
   et nollent audire, ut acciperent disciplinam.
Et posuerunt idola sua in domo, in qua invocatum
      est nomen meum,
   ut polluerent eam.
Et aedificaverunt excelsa Baal, quae sunt in valle filii Ennom,
   ut initiarent filios suos et filias suas Moloch:
Quod non mandavi eis, nec ascendit in cor meum,
      ut facerent abominationem hanc,
   et in peccatum deducerent Judam.
Et nunc propter ista, haec dicit Dominus Deus
      Israel ad civitatem hanc,
   de qua vos dicitis quod tradetur [Al. tradatur] in
      [Col. 0897D] manus regis Babylonis in gladio, et in fame, et
      in peste:
Ecce ego congregabo eos de universis terris, ad
      quas ejeci eos in furore meo, et in ira mea, et
      in indignatione grandi.
   et reducam eos ad locum istum,
      et habitare eos faciam confidenter.
Et erunt mihi in populum,
   et ego ero eis in Deum.
[Col. 0898A] Et dabo eis cor unum, et viam unam,
   ut timeant me universis diebus:
   et bene sit eis et filiis eorum post eos,
Et feriam eis pactum sempiternum,
   et non desinam eis benefacere:
Et timorem meum dabo in corde eorum
   ut non recedant a me.
Et laetabor super eos, cum bene eis fecero,
   Et plantabo eos in terra ista in veritate,
   in toto corde meo et in tota anima mea.
Quia haec dicit Dominus:
Sicut adduxi super populum istum omne malum hoc
      grande:
   sic adducam super eos omne bonum, quod ego
      loquar ad eos.
Et possidebuntur agri in terra ista,
   de qua vos dicitis, quod deserta sit,
   eo quod non remanserit homo et jumentum,
   et data sit in manu Chaldaeorum.
Agri ementur pecunia, et scribentur in libro,
   [Col. 0898B] et imprimetur signum [Al. signaculum], et testis
      adhibebitur;
   in terra Benjamin, et in circuitu Jerusalem,
in civitatibus Juda,
   et in civitatibus montanis,
   in civitatibus campestribus,
   et in civitatibus quae ad Austrum sunt:
Quia convertam captivitatem eorum, ait Dominus.
[Cap. XXXIII.] Et factum est verbum Domini ad Jeremiam secundo,
   cum adhuc clausus esset in atrio carceris, dicens:
Haec dicit Dominus
   qui facturus est, et formaturus illud, et paraturus,
   Dominus nomen ejus.
Clama ad me, et exaudiam te:
   et annuntiabo tibi grandia, et firma quae nescis,
Quia haec dicit Dominus Deus Israel ad domos urbis
      [Col. 0898C] hujus, et ad domos regis Juda, quae destructae
      sunt,
   et ad munitiones, et ad gladium venientium, ut dimicent cum Chaldaeis,
   et impleant eas cadaveribus hominum,
   quos percussi in furore meo et in indignatione mea,
   abscondens faciem meam a civitate hac;
   propter omnem malitiam eorum:
Ecce ego obducam eis cicatricem et sanitatem, et
      curabo eos:
   et revelabo illis deprecationem pacis et veritatis.
Et convertam conversionem Juda, et conversionem
      Jerusalem:
   et aedificabo eos sicut a principio,
Et emundabo illos ab omni iniquitate sua, in qua
      peccaverunt mihi:
   et propitius ero cunctis iniquitatibus eorum,
   in quibus deliquerunt mihi, et spreverunt me.
Et erit mihi in [Al. tacet in] nomen, et in gaudium,
   et in laudem, et in exsultationem cunctis gentibus
      [Col. 0898D] terrae,
   quae audierint omnia bona, quae ego facturus sum
      eis:
Et pavebunt, et turbabuntur in universis bonis,
   et in omni pace, quam ego faciam eis.
Haec dicit Dominus:
Adhuc audietur in loco isto, quem vos dicitis esse
      desertum,
   eo quod non sit homo, nec jumentum,
   [Col. 0899A] in civitatibus, Juda et foris Jerusalem,
   quae desolatae sunt absque homine, et absque habitatore, et absque pecore,
   vox gaudii et vox laetitiae,
   vox sponsi et vox sponsae,
   vox dicentium:
Confitemini Domino exercituum, quoniam bonus Dominus.
      quoniam in aeternum misericordia ejus:
   et portantium vota in domum Domini:
Reducam enim conversionem terrae
   sicut a principio, dicit Dominus.
Haec dicit Dominus exercituum.
Adhuc erit in loco isto deserto absque homine, et
      absque jumento,
   et in cunctis civitatibus ejus,
   habitaculum pastorum accubantium gregum.
In civitatibus montuosis, et in civitatibus campestribus,
   et in civitatibus, quae ad austrum sunt;
[Col. 0899B] Et in terra Benjamin, et in circuitu Jerusalem, et in
      civitatibus Juda,
   adhuc transibunt greges ad manum numerantis,
      ait Dominus.
Ecce dies veniunt, dicit Dominus:
   et suscitabo verbum bonum, quod locutus sum ad
      domum Israel et ad domum Juda.
In diebus illis, et in tempore illo,
   germinare faciam David germen justitiae:
   et faciet judicium et justitiam in terra.
In diebus illis salvabitur Juda,
   et Jerusalem habitavit confidenter.
Et hoc est [a 1Kb] quod vocabit eam,
Dominus justus noster.
Quia haec dicit Dominus:
Non interibit de David vir,
   qui sedeat super thronum domus Israel.
Et de Sacerdotibus et de Levitis non interibit vir a
      facie mea,
   [Col. 0899C] qui offerat holocautomata,
   et incendat sacrificium, et caedat victimas cunctis
      diebus.
Et factum est verbum Domini ad Jeremiam, dicens:
Haec dicit Dominus:
Si irritum fieri potest pactum meum cum die, et pactum meum cum nocte,
   ut non sit dies et nox in tempore suo:
Et pactum meum irritum esse poterit cum David
      servo meo,
   ut non sit ex eo filius qui regnet in throno ejus,
   et Levitae et sacerdotes ministri mei:
Sicut enumerari non possunt stellae coeli, et metiri
      arena maris:
   sic multiplicabo semen David servi mei, et Levitas
      ministros meos.
Et factum est verbum Domini ad Jeremiam, dicens:
Numquid non vidisti quid populus hic locutus sit,
      dicens:
Duae cognationes, quas elegerat Dominus, abjectae
      [Col. 0899D] sunt:
   et populum meum despexerunt, eo quod non sit
      ultra gens coram eis?
Haec dicit Dominus:
Si pactum meum inter diem et noctem,
   et leges coelo et terrae non posui:
   equidem et semen Jacob et David servi mei projiciam,
   [Col. 0900A] ut non assumam de semine ejus principes seminis Abraham, et Isaac, et Jacob.
Reducam enim conversionem eorum, et miserebor
      eis.
[Cap. XXXIV.] Verbum quod factum est ad Jeremiam a Domino,
   quando Nabuchodonosor rex Babylonis, et omnis
      exercitus ejus,
   universaque regna terrae, quae erant sub potestate
      manus ejus,
   et omnes populi bellabant contra Jerusalem,
   et contra omnes urbes ejus, dicens:
Haec dicit Dominus Deus Israel:
Vade, et loquere ad Sedeciam regem Juda:
   et dices ad eum:
Haec dicit Dominus:
Ecce ego tradam civitatem hanc in manus regis Babylonis,
   et succendet eam igni.
Et tu non effugies de manu ejus.
   [Col. 0900B] sed comprehensione capieris,
   et in manu ejus traderis:
Et oculi tui oculos regis Babylonis videbunt,
   et os ejus cum ore tuo loquetur,
   et Babylonem introibis.
Attamen audi verbum Domini, Sedecia rex Juda:
Haec dicit Dominus ad te:
Non morieris in gladio,
   sed in pace morieris:
Et secundum combustiones patrum tuorum regum
      priorum, qui fuerunt ante te,
   sic comburent te:
Et vae, Domine, plangent te:
   quia verbum ego locutus sum, dicit Dominus.
Et locutus est Jeremias propheta ad Sedeciam regem
      Juda universa verba haec in Jerusalem.
Et exercitus regis Babylonis pugnabat contra Jerusalem,
   et contra omnes civitates Juda, quae reliquae erant,
[Col. 0900C] Contra Lachis, et contra Azecha:
   hae enim supererant de civitatibus Juda, urbes
      munitae.
Verbum, quod factum est ad Jeremiam a Domino,
   postquam percussit rex Sedecias foedus cum omni
      populo in Jerusalem;
Praedicans, ut dimitteret unusquisque servum suum,
   et unusquisque ancillam suam, Hebraeum et Hebraeam, liberos.
Et nequaquam dominarentur eis,
   id est, in Judaeo et fratre suo.
Audierunt ergo omnes principes et universus populus, qui inierant pactum ut [b 1Kb] dimitteret unusquisque servum suum, et unusquisque ancillam
      suam liberos,
   et ultra non dominarentur in [Al. tacet in] eis:
Audierunt igitur, et dimiserunt:
   et conversi sunt deinceps:
Et retraxerunt servos et ancillas suas,
   quos dimiserant liberos,
   [Col. 0900D] et subjugaverunt in famulos et in famulas.
Et factum est verbum Domini ad Jeremiam a Domino,
      dicens:
Haec dicit Dominus Deus Israel:
Ego percussi foedus cum patribus vestris, in die qua
      eduxi eos de terra Aegypti,
   de domo servitutis, dicens:
Cum completi fuerint septem anni,
   [Col. 0901A] dimittat unusquisque fratrem suum Hebraeum, qui
      venditus est ei,
   et serviet tibi sex annis:
   et dimittes eum a te liberum:
Et non audierunt patres vestri me,
   nec inclinaverunt aurem suam.
Et conversi estis vos hodie,
   et fecistis quod rectum est in oculis meis,
   ut praedicaretis libertatem unusquisque ad amicum
      suum:
Et inistis pactum in conspectu meo,
   in domo, in qua invocatum est nomen meum super
      eam.
Et reversi estis, et commaculastis nomen meum:
   et reduxistis unusquisque servum suum, et unusquisque ancillam suam, quos dimiseratis ut essent liberi et suae potestatis:
   et subjugastis eos ut sint vobis servi et ancillae.
Propterea haec dicit Dominus:
Vos non audistis me, ut praedicaretis libertatem unusquisque [Col. 0901B] fratri suo, et unusquisque amico suo:
Ecce [a 1Kb] ego praedico vobis libertatem, ait Dominus,
   ad gladium, et pestem, et famem:
   et dabo vos in commotionem cunctis regnis terrae.
Et dabo viros, qui praevaricantur foedus meum,
   et non observaverunt verba foederis,
   quibus assensi sunt in conspectu meo,
Vitulum quem conciderunt in duas partes,
   et transierunt inter divisiones ejus:
Principes Juda et principes Jerusalem,
   eunuchi et sacerdotes,
   et omnis populus terrae, qui transierunt inter divisiones vituli:
Et dabo eos in manu inimicorum suorum,
   et in manu quaerentium animam eorum:
Et erit morticinum eorum in escam volatilibus coeli,
   et bestiis terrae.
Et Sedeciam regem Juda, et principes ejus, dabo in
      manu inimicorum suorum,
   [Col. 0901C] et in manu quaerentium animam eorum,
   et in manu exercituum regis Babylonis, qui recesserunt a vobis.
Ecce ego praecipio, dicit Dominus,
   et reducam eos in civitatem hanc,
   et praeliabuntur adversus eam, et capient eam, et
      incendent igni:
Et civitates Juda dabo in solitudinem,
   eo quod non sit habitator.
[Cap. XXXV.] Verbum, quod factum est ad Jeremiam
      a Domino,
   in diebus Joacim filii Josiae, regis Juda, dicens:
Vade ad domum Rechabitarum, et loquere eis;
   et introduces eos in domum Domini, in unam exedram thesaurorum,
   et dabis eis bibere vinum.
Et assumpsi Jezoniam filium Jeremiae filii Absaniae,
      et fratres ejus,
   et omnes filios ejus, universam domum Rechabitarum;
[Col. 0901D] Et introduxi eos in domum Domini ad gazophylacium
      filiorum Anan, filii Jegedeliae hominis Dei,
   quod erat juxta gazophylacium principum, super
      thesaurum Maasiae filii Sellum,
   qui erat custos vestibuli.
Et posui coram filiis domus Rechabitarum scyphos
      plenos vino, et calices:
   et dixi ad eos:
   Bibite vinum.
Qui responderunt:
   Non bibemus vinum:
Quia Jonadab filius Rechab, pater noster, praecepit
      nobis, dicens:
Non bibetis vinum vos, et filii vestri, usque in sempiternum:
   [Col. 0902A] et domum non aedificabitis,
   et sementem non seretis,
   et vineas non plantabitis, nec habebitis;
Sed in tabernaculis habitabitis, cunctis diebus vestris,
   ut vivatis diebus multis super faciem terrae, in qua
      vos peregrinamini.
Obedivimus ergo voci Jonadab filii Rechab, patris
      nostri, in omnibus quae praecepit nobis,
   ita ut non biberemus vinum cunctis diebus nostris
      nos,
   et mulieres nostrae,
   filii, et filiae nostrae:
   et non aedificaremus domos ad habitandum:
   et vineam, et agrum, et sementem non habuimus:
Sed habitavimus in tabernaculis,
   et obedientes fecimus [Al. fuimus] juxta omnia,
      quae praecepit nobis Jonadab pater noster.
Cum autem ascendisset Nabuchodonosor rex Babylonis ad terram nostram,
Diximus:
[Col. 0902B] Venite, et ingrediamur Jerusalem a facie exercitus
      Chaldaeorum, et a facie exercitus Syriae:
   et mansimus in Jerusalem.
Et factum est verbum Domini ad Jeremiam, dicens:
Haec dicit Dominus exercituum Deus Israel:
Vade, et dic viris Juda,
   et habitatoribus Jerusalem:
Numquid non recipietis disciplinam, ut obediatis
      verbis meis? dicit Dominus,
Praevaluerunt sermones Jonadab filii Rechab, quos
      praecepit filiis suis, ut non biberent vinum.
   et non biberunt usque ad diem hanc,
   quia obedierunt praecepto patris sui:
Ego autem locutus sum ad vos, de mane consurgens
      et loquens,
   et non obedistis mihi.
Misique ad vos omnes servos meos prophetas consurgens diluculo,
   mittensque, et dicens:
[Col. 0902C] Convertimini unusquisque a via sua pessima,
   et bona facite studia vestra:
Et nolite sequi deos alienos, neque colatis eos:
   et habitabitis in terra, quam dedi vobis et patribus
      vestris:
   et non inclinastis aurem vestram, neque audistis
      me.
Firmaverunt igitur filii Jonadab filii Rechab praeceptum patris sui, quod praeceperat eis:
   populus autem iste non obedivit mihi.
Idcirco haec dicit Dominus exercituum, Deus Israel:
Ecce ego adducam super Juda, et super omnes habitatores Jerusalem, universam afflictionem, quam
      locutus sum adversum eos:
   eo quod locutus sim ad illos, et non audierunt:
Vocavi illos,
   et non responderunt mihi.
Domui autem Rechabitarum dixit Jeremias:
Haec dicit Dominus exercituum Deus Israel:
[Col. 0902D] Pro eo quod obedistis praecepto Jonadab patris vestri, et custodistis omnia mandata ejus,
   et fecistis universa, quae praecepit vobis:
Propterea haec dicit Dominus exercituum Deus Israel:
Non deficiet vir de stirpe Jonadab filii Rechab,
   stans in conspectu meo cunctis diebus.
[Cap. XXXVI.] Et factum est in anno quarto Joacim
      filii Josiae regis Juda:
   factum est verbum hoc ad Jeremiam a Domino,
      dicens:
Tolle volumen libri,
   et scribes in eo omnia verba, quae locutus sum tibi
      adversum Israel et Judam, et adversum omnes
      gentes;
   a die qua locutus sum ad te,
   ex diebus Josiae usque ad diem hanc:
[Col. 0903A] Si forte, audiente domo Juda, universa mala, quae
      ego cogito facere eis,
   revertatur unusquisque a via sua pessima:
   et propitius ero iniquitati, et peccato eorum.
Vocavit ergo Jeremias Baruch filium Neriae:
   et scripsit Baruch ex ore Jeremiae, omnes sermones Domini quos locutus est ad eum:
   in volumine libri:
Et praecepit Jeremias Baruch, dicens:
Ego clausus sum,
   nec valeo ingredi domum Domini.
Ingredere ergo tu,
   et lege de volumine, in quo scripsisti ex ore meo,
      verba Domini,
   audiente populo in domo Domini, in die jejunii:
Insuper et audiente universo Juda,
      qui veniunt de civitatibus suis,
      leges eis:
Si forte cadat oratio eorum in conspectu Domini,
   et revertatur unusquisque a via sua pessima:
[Col. 0903B] Quoniam magnus furor et indignatio,
   quam locutus est Dominus adversus populum hunc.
Et fecit Baruch filius Neriae, juxta omnia, quae praeceperat ei Jeremias propheta,
   legens ex volumine sermones Domini in domo
      Domini.
Factum est autem in anno quinto Joacim filii Josiae
      regis Juda, in mense nono
   praedicaverunt jejunium in conspectu Domini
      omni populo in Jerusalem,
   et universae multitudini, quae confluxerat de civitatibus Juda in Jerusalem.
Legitque Baruch ex volumine sermones Jeremiae in
      domo Domini,
   in gazophylacio Gamariae filii Saphan scribae,
   in vestibulo superiori, in introitu portae novae domus Domini,
   audiente omni populo.
Cumque audisset Michaeas filius Gamariae filii Saphan [Col. 0903C] omnes sermones Domini ex libro:
   descendit in domum regis ad gazophylacium scribae:
Et ecce ibi omnes principes sedebant:
Elisama scriba,
   et Dalaias filius Semeiae,
   et Elnathan filius Achobor,
   et Gamarias filius Saphan,
   et Sedecias filius Ananiae,
   et universi principes.
Et nuntiavit eis Michaeas omnia verba,
   quae audivit, legente Baruch ex volumine in auribus populi.
Miserunt itaque omnes principes ad Baruch,
   Judi filium Nathaniae, filii Selemiae, filii Chusi, dicentes:
Volumen, ex quo legisti, audiente populo,
   sume in manu tua, et veni.
Tulit ergo Baruch filius Neriae volumen in manu sua,
   et venit ad eos.
Et dixerunt ad eum:
   [Col. 0903D] Sede,
   et lege haec in auribus nostris.
Et legit Baruch in auribus eorum.
Igitur cum audissent omnia verba,
   obstupuerunt unusquisque ad proximum suum,
   et dixerunt ad Baruch:
Nuntiare debemus regi omnes sermones istos.
Et interrogaverunt eum dicentes:
Indica nobis quomodo scripsisti omnes sermones
      istos ex ore ejus.
Dixit autem eis Baruch:
   Ex ore suo loquebatur quasi legens ad me omnes
      sermones istos:
   et ego scribebam in volumine atramento:
Et dixerunt principes ad Baruch:
   Vade, et abscondere tu et Jeremias,
   et nemo sciat ubi sitis.
Et ingressi sunt ad regem in atrium:
   [Col. 0904A] porro volumen commendaverunt in gazophylacio
      Elisamae scribae:
   et nuntiaverunt, audiente rege, omnes sermones.
Misitque rex Judi, ut sumeret volumen:
   qui tollens illud de gazophylacio Elisamae scribae,
   legit, audiente rege, et universis principibus, qui
      stabant circa regem.
Rex autem sedebat in domo hyemali in mense nono:
   et posita erat coram eo arula plena prunis.
Cumque legisset Judi tres pagellas vel quatuor,
   scidit illud scalpello scribae,
   et projecit in ignem, qui erat super arulam, donec consumeretur omne volumen igni, qui erat
      in arula.
Et non timuerunt, neque sciderunt vestimenta sua,
      rex et omnes servi ejus:
   qui audierunt universos sermones istos.
Verumtamen Elnathan, et Dalaias, et Gamarias,
      contradixerunt regi, ne combureret librum:
   et non audivit eos.
[Col. 0904B] Et praecepit rex Jeremiel filio Ammelech,
   et Saraiae filio Ezriel,
   et Sclemiae filio Abdeel,
   ut comprehenderent Baruch scribam, et Jeremiam
      prophetam:
Abscondit autem eos Dominus.
Et factum est verbum Domini ad Jeremiam [Al. add.
      prophetam], postquam combusserat rex volumen,
   et sermones quos scripserat Baruch ex ore Jeremiae, dicens:
Rursum tolle volumen aliud:
   et scribe in eo omnes sermones priores, qui erant
      in volumine primo, quod combussit Joacim rex
      Juda.
   Et ad Joacim regem Juda dices:
Haec dicit Dominus:
Tu combussisti volumen illud, dicens:
   Quare scripsisti in eo annuntians:
[Col. 0904C] Festinus veniet rex Babylonis, et vastabit terram
      hanc,
   et cessare faciet ex illa hominem, et jumentum?
Propterea haec dicit Dominus contra Joacim regem
      Juda:
Non erit ex eo qui sedeat super solium David:
   et cadaver ejus projicietur ad aestum per diem,
   et ad gelu per noctem.
Et visitabo contra eum, et contra semen ejus,
   et contra servos ejus, iniquitates suas.
Et adducam super eos, et super habitatores Jerusalem, et super viros Juda,
   omne malum, quod locutus sum ad eos,
   et non audierunt.
Jeremias autem tulit volumen aliud,
   et dedit illud Baruch filio Neriae scribae:
qui scripsit in eo ex ore Jeremiae omnes sermones
      libri, quem combusserat Joacim rex Juda igni:
Et insuper additi sunt sermones multo plures,
   quam antea fuerant.
[Col. 0904D] [Cap. XXXVII.] Et regnavit rex Sedecias filius Josiae
      pro Jechonia filio Joacim:
   quem constituit regem Nabuchodonosor rex Babylonis in terra Juda.
Et non obedivit ipse, et servi ejus, et populus terrae,
      verbis Domini,
Quae locutus est in manu Jeremiae prophetae.
Et misit rex Sedecias Juchal filium Selemiae,
   et Sophoniam filium Maasiae sacerdotem,
   ad Jeremiam prophetam, dicens:
Ora pro nobis Dominum Deum nostrum.
   Jeremias autem libere ambulabat in medio populi:
   non enim miserant eum in custodiam carceris.
Igitur exercitus Pharaonis egressus est de Aegypto:
   et audientes Chaldaei, qui obsidebant Jerusalem,
      hujuscemodi nuntium,
   recesserunt ab Jerusalem.
Et factum est verbum Domini ad Jeremiam prophetam, [Col. 0905A] dicens:
Haec dicit Dominus Deus Israel:
Sic dicetis regi Juda,
   qui misit vos ad me interrogandum:
Ecce exercitus Pharaonis, qui egressus est vobis in
      auxilium,
   revertetur in terram suam in Aegyptum.
Et redient Chaldaei, et bellabunt contra civitatem
      hanc,
   et capient eam, et incendent [Al. succedent eam]
      igni.
Haec dicit Dominus:
Nolite decipere animas vestras, dicentes:
   Euntes abibunt, et recedent a nobis Chaldaei;
   quia non abibunt:
Sed et si percusseritis omnem exercitum Chaldaeorum, qui praeliantur adversum vos,
   et relicti fuerint, ex eis aliqui vulnerati:
Singuli de tentorio suo consurgent,
   et incendent civitatem hanc igni.
[Col. 0905B] Ergo cum recessisset exercitus Chaldaeorum ab Jerusalem propter exercitum Pharaonis,
   egressus est Jeremias de Jerusalem, ut iret in terram Benjamin,
   et dividerent ibi possessionem in conspectu civium.
Cumque pervenisset ad Portam in Benjamin,
   erat ibi custos portae per vices, nomine Jerias,
      filius Selemiae filii Ananiae,
   et apprehendit Jeremiam prophetam, dicens:
Ad Chaldaeorum profugis.
Et respondit Jeremias:
Falsum est,
   non fugio ad Chaldaeos.
Et non audivit eum:
   sed comprehendit Jerias Jeremiam,
   et adduxit eum ad principes.
Quam ob rem irati principes contra Jeremiam,
   caesum eum miserunt in carcerem, qui erat in domo
      Jonathan scribae:
   [Col. 0905C] ipse enim praepositus erat super carcerem.
Itaque ingressus est Jeremias in domum laci et in
      ergastulum:
   sedit ibi Jeremias diebus multis.
Mittens autem rex Sedecias tulit eum:
   et interrogavit eum in domo sua abscondite, et
      dixit:
Putasne est sermo a Domino?
Et dixit Jeremias: Est;
   et ait:
In manu regis Babylonis traderis.
Et dixit Jeremias ad regem Sedeciam:
Quid peccavi tibi, et servis tuis, et populo tuo, quia
      misisti me in domum carceris?
Ubi sunt prophetae vestri, qui prophetabant vobis,
      et dicebant:
Non veniet rex Babylonis super vos, et super terram
      hanc?
Nunc ergo audi, obsecro, domine mi rex,
Valeat deprecatio mea in conspectu tuo:
   [Col. 0905D] et ne me remittas in domum Jonathan scribae, ne
      moriar ibi.
Praecepit ergo rex Sedecias, ut traderetur Jeremias
      in vestibulo carceris:
   et daretur ei torta panis quotidie, excepto pulmento,
   donec consumerentur omnes panes de civitate:
Et mansit Jeremias in vestibulo carceris.
[Cap. XXXVIII.] Audivit autem Saphatias filius
      Mathan, et Gedelias filius Phassur, et Juchal
      filius Selemiae, et Phassur filius Melchiae,
   sermones, quos Jeremias loquebatur ad omnem
      populum, dicens:
Haec dicit Dominus:
Quicumque manserit in civitate hac,
   [Col. 0906A] morietur gladio, et fame, et peste:
Qui autem profugerit ad Chaldaeos, vivet,
   et erit anima ejus sospes et vivens.
Haec dicit Dominus:
Tradendo tradetur civitas haec in manu exercitus
      regis Babylonis,
   et capiet eam.
Et dixerunt principes regi:
Rogamus, ut occidatur homo iste:
   de industria enim dissolvit manus virorum bellantium, qui remanserunt in civitate hac,
   et manus universi populi,
   loquens ad eos juxta verba haec:
Siquidem homo iste non quaerit pacem populo huic,
      sed malum.
Et dixit rex Sedecias:
Ecce ipse in manibus vestris est:
   nec enim fas est regem vobis quidquam negare.
Tulerunt ergo Jeremiam,
   et projecerunt eum in lacum Melchiae filii Amelech,
   [Col. 0906B] qui erat in vestibulo carceris:
Et submiserunt Jeremiam [a 1Kb] in funibus:
   et in lacu non erat aqua, sed lutum:
Descendit itaque Jeremias in coenum.
Audivit autem Abdemelech, Aethiops vir, eunuchus
      qui erat in domo regis,
   quod misissent Jeremiam in lacum:
   porro rex sedebat in porta Benjamin.
Et egressus est Abdemelech de domo regis,
   et locutus est ad regem, dicens:
Domine mi rex,
   malefecerunt viri isti omnia quaecumque perpetrarunt contra Jeremiam prophetam,
   mittentes eum in lacum,
   ut moriatur ibi fame,
   non sunt enim panes ultra in civitate.
Praecepit itaque rex Abdemelech Aethiopi, dicens:
Tolle tecum hinc triginta viros,
   et leva Jeremiam prophetam de lacu antequam
      [Col. 0906C] moriatur.
Assumptis ergo Abdemelech secum viris,
   ingressus est domum regis quae erat sub cellario:
   et tulit inde veteres pannos, et antiqua quae computruerant,
   et submisit ea ad Jeremiam in lacum per funiculos.
Dixitque Abdemelech Aethiops ad Jeremiam:
Pone veteres pannos,
   et haec scissa et putrida, sub cubito manuum
      tuarum, et [b 1Kb] subter funes.
Fecit ergo Jeremias sic.
Et extraxerunt Jeremiam funibus,
   et eduxerunt eum de lacu:
Mansit autem Jeremias in vestibulo carceris.
Et misit rex Sedecias,
   et tulit ad se Jeremiam prophetam ad ostium tertium, quod erat in domo Domini:
Et dixit rex ad Jeremiam:
Interrogo ego te sermonem,
   ne abscondas a me aliquid.
[Col. 0906D] Dixit autem Jeremias ad Sedeciam:
Si annuntiavero tibi, numquid non interficies me?
   et si consilium tibi dedero,
   non me audies.
Juravit ergo rex Sedecias Jeremiae clam, dicens:
Vivit Dominus, qui fecit nobis animam hanc,
   si occidero te, et si tradidero te in manu virorum
      istorum, qui quaerunt animam tuam.
Et dixit Jeremias ad Sedeciam:
Haec dicit Dominus exercituum Deus Israel:
Si profectus exieris ad principes regis Babylonis,
      vivet anima tua,
   et civitas haec non succendetur igni:
   et salvus eris tu, et domus tua.
Si autem non exieris ad principes regis Babylonis,
   [Col. 0907A] tradetur civitas haec in manus Chaldaeorum,
   et succendent eam igni:
   et tu non effugies de manu eorum.
Et dixit rex Sedecias ad Jeremiam:
Sollicitus sum propter Judaeos, qui transfugerunt ad
      Chaldaeos:
   ne forte tradar in manus eorum, et illudant mihi.
Respondit autem Jeremias:
Non te tradent,
   audi, quaeso, vocem Domini, quam ego loquor ad te,
   et bene tibi erit,
   et vivet anima tua.
Quod si nolueris egredi:
   iste est sermo, quem ostendit mihi Dominus:
Ecce omnes mulieres, quae remanserunt in domo
      regis Juda,
   educentur ad principes regis Babylonis:
Et ipsae dicent; Seduxerunt te,
   et praevaluerunt adversum te viri pacifici tui,
   demerserunt in coeno et in lubrico pedes tuos, et
      [Col. 0907B] recesserunt a te.
Et omnes uxores tuae et filii tui educentur ad Chaldaeos:
   et non effugies manus eorum,
   sed in manu regis Babylonis capieris:
   et civitatem hanc comburet igni.
Dixit ergo Sedecias ad Jeremiam:
Nullus sciat verba haec,
   et non morieris.
Si autem audierint principes quia locutus sum tecum,
      et venerint ad te, et dixerint tibi:
Indica nobis quid locutus sis cum rege, ne celes nos,
      et non te interficiemus;
   et quid locutus est tecum rex:
      Dices ad eos:
Prostravi ego preces meas coram rege,
   ne me reduci juberet in domum Jonathan, et ibi
      morerer.
Venerunt ergo omnes principes ad Jeremiam,
   [Col. 0907C] et interrogaverunt eum:
Et locutus est eis,
   juxta omnia verba quae praeceperat ei rex,
Et cessaverunt ab eo:
   nihil enim fuerat auditum.
Mansit vero Jeremias in vestibulo carceris usque ad
      diem quo capta est Jerusalem:
   et factum est, ut caperetur Jerusalem.
[Cap. XXXIX.] Anno nono Sedeciae regis Juda,
      mense decimo, venit Nabuchodonosor rex Babylonis, et omnis exercitus ejus ad Jerusalem,
et obsidebant eam.
Undecimo autem anno Sedeciae, mense quarto,
      quinta mensis aperta est civitas.
Et ingressi sunt omnes principes regis Babylonis,
   et sederunt in porta media:
Neregel, Sereser, Semergarnabu, Sarsachim, Rabsares, Neregel, Sereser, Rebmag,
   et omnes reliqui principes regis Babylonis.
Cumque vidisset eos Sedecias rex Juda, et omnes
      [Col. 0907D] viri bellatores,
      fugerunt;
Et egressi sunt nocte de civitate per viam horti regis,
   et per portam, quae erat inter duos muros,
   et egressi sunt ad viam deserti.
Persecutus est autem eos exercitus Chaldaeorum:
   et comprehenderunt Sedeciam in campo solitudinis Jerichuntinae,
   et captum adduxerunt ad Nabuchodonosor regem
      Babylonis in Reblatha, quae est in terra Emath:
Et locutus est ad eum judicia.
Et occidit rex Babylonis filios Sedeciae in Reblatha,
      in oculis ejus:
   et omnes nobiles Juda occidit rex Babylonis.
Oculos quoque Sedeciae eruit:
   et vinxit eum compedibus, ut duceretur in Babylonem.
[Col. 0908A] Domum quoque regis, et domum vulgi succederunt
      Chaldaei igni,
   et murum Jerusalem subverterunt.
Et reliquias populi, quae remanserunt in civitate, et
      perfugas, qui transfugerant ad eum;
   et superfluos vulgi, qui remanserant,
   transtulit Nabuzardam magister militum in Babylonem.
Et de plebe pauperum, qui nihil penitus habebant,
   dimisit Nabuzardan magister militum in terra Juda:
   et dedit eis vineas et cisternas in die illa.
Praeceperat autem Nabuchodonosor rex Babylonis
      de Jeremia Nabuzardan magistro militiae, dicens:
Tolle illum,
   et pone super eum oculos tuos,
   nihilque ei mali facias:
   sed ut voluerit, sic facias ei.
Misit ergo Nabuzardan princeps militiae, et Nabusezban, et Rabsares, et Neregel, et Sereser, et
      [Col. 0908B] Rebmag, et omnes optimates regis Babylonis,
   miserunt, et tulerunt Jeremiam de vestibulo carceris,
   et tradiderunt eum Godoliae filio Ahicam filii Saphan,
   ut intraret domum, et habitaret in populo.
Ad Jeremiam autem factus fuerat sermo Domini,
   cum clausus esset in vestibulo carceris, dicens:
Vade, et dic Abdemelech Aethiopi, dicens:
Haec dicit Dominus exercituum Deus Israel:
Ecce ego inducam sermones meos super civitatem
      hanc in malum, et non in bonum:
   et erunt in conspectu tuo in die illa.
Et liberabo te in die illa, ait Dominus:
   et non traderis in manus virorum, quos tu formidas,
   Sed eruens liberabo te,
   et gladio non cades:
Sed erit tibi anima tua in salutem,
   quia in me habuisti fiduciam, ait Dominus.
[Col. 0908C] [Cap. XL.] Sermo, qui factus est ad Jeremiam a Domino, postquam dimissus est a Nabuzardan magistro militiae de Rama,
   quando tulit eum vinctum catenis in medio omnium, qui migrabant de Jerusalem et Juda,
   et ducebantur in Babylonem.
Tollens ergo princeps militiae Jeremiam, dixit ad eum:
Dominus Deus tuus locutus est malum hoc super locum istum:
   et adduxit, et fecit Dominus sicut locutus est:
   quia peccastis Domino, et non audistis vocem ejus,
   et factus est vobis sermo hic.
Nunc ergo ecce solvi te hodie de catenis,
   quae sunt in manibus tuis:
Si placet tibi, ut vemas mecum in Babylonem, veni,
   et ponam oculos meos super te;
Si autem displicet tibi venire mecum in Babylonem,
   reside:
Ecce omnis terra in conspectu tuo est:
   quod elegeris, et quo placuerit tibi ut vadas, illuc
      [Col. 0908D] perge.
Et mecum noli venire,
   sed habita apud Godoliam filium Ahicam filii Saphan,
   quem praeposuit rex Babylonis civitatibus Juda.
Habita ergo cum eo in medio populi:
   vel quocumque placuerit tibi, ut vadas, vade.
Dedit quoque ei magister militiae cibaria, et munuscula,
   et dimisit eum.
Venit autem Jeremias ad Godoliam filium Ahicam in
      Masphath,
   et habitavit cum eo in medio populi, qui relictus
      fuerat in terra,
Cum ergo audissent omnes principes exercitus, qui
      dispersi fuerant per regiones, ipsi et socii eorum,
   quod praefecisset rex Babylonis Godoliam filium
      Ahicam, terrae,
   [Col. 0909A] et quod commendasset ei viros, et mulieres, et
      parvulos,
   et de pauperibus terrae, qui non fuerant translati
      in Babylonem:
Venerunt ad Godoliam in Masphath;
   et Ismael filius Nathaniae, et Johannan et Jonathan filii Caree, et Sareas filius Thaneemeth, et
      filii Ophi, qui erant de Netophati,
   et Jezonias filius Maachati: ipsi et viri eorum.
Et juravit eis Godolias filius Ahicam filii Saphan,
   et comitibus eorum, dicens:
Nolite timere servire Chaldaeis,
   habitate in terra, et servite regi Babylonis,
   et bene erit vobis.
Ecce ego habito in Masphath,
   ut respondeam praecepto Chaldaeorum, qui mittuntur ad nos:
Vos autem colligite vindemiam, et messem, et oleum,
      et condite in vasis vestris,
   et manete in urbibus vestris quas tenetis.
[Col. 0909B] Sed et omnes Judaei, qui erant in Moab, et in filiis
      Ammon, et in Idumaea, et in universis regionibus,
   audito quod dedisset rex Babylonis reliquias in
      Judaea:
   et quod praeposuisset super eos Godoliam filium
      Ahicam filii Saphan:
   reversi sunt, inquam, omnes Judaei de universis
      locis ad quae profugerant,
   et venerunt in terram Juda ad Godoliam in Masphath:
   et collegerunt vinum, et messem multam nimis.
Johannan autem filius Caree, et omnes principes
      exercitus, qui dispersi fuerant in regionibus,
   venerunt ad Godoliam in Masphath. Et dixerunt ei:
Scito quia Baalis rex filiorum Ammon misit Ismael
      filium Nathaniae percutere animam tuam.
   Et non credidit eis Godolias filius Ahicam.
Johannan vero filius Caree dixit ad Godoliam seorsum in Masphath, loquens:
[Col. 0909C] Ibo, et percutiam Ismael filium Nathaniae, nullo
      sciente,
   ne interficiat animam tuam,
   et dissipentur omnes Judaei, qui congregati sunt
      ad te,
   et peribunt reliquiae Juda,
Et ait Godolias filius Ahicam ad Johannan filium Caree:
Noli facere verbum hoc:
   falsum enim tu loqueris de Ismael.
[Cap. XLI.] Et factum est in mense septimo,
   venit Ismael filius Nathaniae, filii Elisama de semine regali,
   et optimates regis, et decem viri cum eo, ad Godoliam filium Ahicam in Masphath:
   et comederunt ibi panes simul in Masphath.
Surrexit autem Ismael filius Nathaniae et decem viri
      qui erant cum eo,
   et percusserunt Godoliam filium Ahicam filii Saphan gladio,
   [Col. 0909D] et interfecerunt eum, quem praefecerat rex Babylonis, terrae.
Omnes quoque Judaeos, qui erant cum Godolia in
      Masphath.
   et Chaldeos, qui reperti sunt ibi,
   et viros bellatores percussit Ismael.
Secundo autem die postquam occiderat Godoliam,
      nullo adhuc sciente,
   venerunt viri de Sichem, et de Silo, et de Samaria
      octoginta viri,
   rasi barba, et scissis vestibus, et squalentes:
   et munera et thus habebant in manu,
   ut offerrent in domo Domini.
Egressus ergo Ismael filius Nathaniae in occursum
      eorum de Masphath,
   incedens et plorans ibat:
   cum autem occurrisset eis,
   dixit ad eos:
Venite ad Godoliam filium Ahicam.
[Col. 0910A] Qui cum venissent ad medium civitatis,
   interfecit eos Ismael filius Nathaniae circa medium
      laci,
   ipse, et viri qui erant cum eo.
Decem autem viri reperti sunt inter eos,
   qui dixerunt ad Ismael:
Noli occidere nos:
   quia habemus thesauros in agro,
   frumenti, et hordei, et olei, et mellis.
Et cessavit,
   et non interfecit eos cum fratribus suis.
Lacus autem, in quem projecerit Ismael omnia cadavera virorum, quos percussit propter Godoliam,
   ipse est, quem fecit rex Asa propter Baasa regem
      Israel:
   ipsum replevit Ismael filius Nathaniae occisis.
Et captivas duxit Ismael omnes reliquias populi, qui
      erant in Masphath:
   filias regis, et universum populum, qui remanserat
      [Col. 0910B] in Masphath,
   quos commendaverat Nabuzardan princeps militiae Godoliae filio Ahicam.
Et cepit eos Ismael filius Nathaniae,
   et abiit ut transiret ad filios Ammon.
Audivit autem Johannan filius Carce, et omnes principes bellatorum, qui erant cum eo, omne malum, quod fecerat Ismael filius Nathaniae.
Et assumptis universis viris, profecti sunt, ut bellarent adversum Ismael, filium Nathaniae,
   et invenerunt eum ad aquas multas,
   quae sunt in Gabaon.
Cumque vidisset omnis populus, qui erat cum Ismael,
      Johannan filium Caree, et universos principes
      bellatorum, qui erant cum eo,
   laetati sunt.
Et reversus est omnis populus, quem ceperat Ismael,
      in Masphath:
   reversusque abiit ad Johannam filium Caree.
[Col. 0910C] Ismael autem filius Nathaniae fugit cum octo viris a
      facie Johannan,
   et abiit ad filios Ammon.
Tulit ergo Johannan filius Caree, et omnes principes
      bellatorum, qui erant cum eo,
   universas reliquias vulgi, quas reduxerat ab
      Ismael filio Nathaniae de Masphath,
   postquam percussit Godoliam filium Ahicam:
   fortes viros ad praelium, et mulieres, et pueros.
      et eunuchos, quos reduxerat de Gabaon.
Et abierunt, et sederunt peregrinantes in Chamaam,
      quae est juxta Beth-Leem,
   ut pergerent et introirent Aegyptum a facie Chaldaeorum:
Timebant enim eos,
   quia percusserat Ismael filius Nathaniae Godoliam
      filium Ahicam,
   quem praeposuerat rex Babylonis in terra Juda.
[Cap. XLII.] Et accesserunt omnes principes bellatorum, et Johannan filius Caree, et Jezonias
      filius Osaiae,
   et reliquum vulgus a parvo usque ad magnum:
   Dixeruntque ad Jeremiam prophetam.
Cadat oratio nostra in conspectu tuo:
   et ora pro nobis ad Dominum Deum tuum, pro
      universis reliquiis istis:
Quia derelicti sumus pauci de pluribus,
   sicut oculi tui nos intuentur;
Et annuntiet nobis Dominus Deus tuus viam, per
      quam pergamus.
   et verbum, quod faciamus.
Dixit autem ad eos Jeremias propheta;
Audivi:
Ecce ego oro ad Dominum Deum vestrum secundum
      verba vestra.
Omne verbum, quodcumque responderit mihi, indicabo vobis,
   nec celabo vos quidquam.
[Col. 0911A] Et illi dixerunt ad Jeremiam:
Sit Dominus inter nos testis veritatis et fidei,
      si non juxta omne verbum, in quo miserit te
      Dominus Deus tuus ad nos, sic faciemus.
Sive bonum est, sive malum,
   voci Domini Dei nostri, ad quem mittimus te,
      obediemus:
   ut bene sit nobis cum audierimus vocem Domini
      Dei nostri.
Cum autem completi essent decem dies,
   factum est verbum Domini ad Jeremiam.
Vocavitque Johannan filium Caree, et omnes principes bellatorum, qui erant cum eo,
   et universum populum a minimo usque ad magnum.
   Et dixit ad eos:
Haec dicit Dominus Deus Israel, ad quem misistis me,
   ut prosternerem preces vestras in conspectu ejus:
Si quiescentes manseritis in terra hac,
   aedificabo vos, et non destruam,
Plantabo,
   [Col. 0911B] et non evellam:
Jam enim placatus sum super malo quod feci vobis.
Nolite timere a facie regis Babylonis, quem vos pavidi formidatis:
   nolite metuere eum, dicit Dominus;
   quia vobiscum sum ego, ut salvos faciam vos, et
      eruam de manu ejus.
Et dabo vobis misericordias, et miserebor vestri,
   et habitare vos faciam in terra vestra.
Si autem dixeritis vos:
   Non habitabimus in terra ista,
   nec audiemus vocem Domini Dei nostri, dicentes:
Nequaquam,
   sed ad terram Aegypti pergemus:
   ubi non videbimus bellum,
   et clangorem tubae non audiemus,
   et famem non sustinebimus,
   et ibi habitabimus.
Propter hoc nunc audite verbum Domini, reliquiae
      [Col. 0911C] Juda:
Haec dicit Dominus exercituum, Deus Israel:
Si posueritis faciem vestram, ut ingrediamini Aegyptum,
   et intraveritis, ut ibi habitetis:
Gladius, quem vos formidatis,
   ibi comprehendet vos in terra Aegypti:
   et fames, pro qua estis solliciti,
   adhaerebit vobis in Aegypto,
   et ibi moriemini.
Omnesque viri, qui posuerunt faciem suam, ut ingrediantur Aegyptum,
   et [Al. ut] habitent ibi,
   morientur gladio, et fame, et peste;
Nullus de eis remanebit,
   nec effugiet a facie mali, quod ego afferam super eos.
Quia haec dicit Dominus exercituum Deus Israel:
Sicut conflatus est furor meus, et indignatio mea
      [Col. 0911D] super habitatores Jerusalem:
   sic conflabitur indignatio mea super vos, cum ingressi fueritis Aegyptum,
   et eritis in jusjurandum,
   et in stuporem, et in maledictum, et in opprobrium:
   et nequaquam ultra videbitis locum istum.
Verbum Domini super vos, reliquiae Juda:
Nolite intrare Aegyptum:
   scientes scietis, quia obtestatus sum vos hodie,
   quia decepistis animas vestras.
Vos enim misistis me ad Dominum Deum nostrum,
      dicentes:
Ora pro nobis ad Dominum Deum nostrum,
   et juxta omnia quaecumque dixerit tibi Dominus
      Deus noster.
   Sic annuntia nobis, et faciemus.
Et annuntiavi vobis hodie, et non audistis vocem
      Domini Dei vestri,
[Col. 0912A] Super universis, pro quibus misit me ad vos.
Nunc ergo scientes scietis quia gladio, fame, et
      peste moriemini in loco,
   ad quem voluistis intrare, ut habitaretis ibi.
[Cap. XLIII.] Factum est autem, cum complesset
      Jeremias loquens ad populum universos sermones Domini Dei eorum,
   pro quibus miserat eum Dominus Deus eorum ad
      illos, omnia verba haec:
Dixit Azarias filius Osaiae, et Johannan filius Caree,
      et omnes viri superbi,
   dicentes ad Jeremiam:
Mendacium tu loqueris:
   non misit te Dominus Deus noster, dicens:
Ne ingrediamini Aegyptum, ut habitetis illic.
Sed Baruch filius Neriae incitat te adversum nos, ut
      tradat nos in manus Chaldaeorum,
   ut interficiat nos, et traduci faciat in Babylonem.
Et non audivit Johannan filius Caree, et omnes principes bellatorum, et universus populus, vocem
      [Col. 0912B] Domini,
   ut maneret in terra Juda.
Sed tollens Johannan filius Caree, et universi principes bellatorum, universos reliquiarum Juda,
      qui reversi fuerant de cunctis gentibus, ad quas
      fuerant ante dispersi, ut habitarent in terra Juda;
   viros, et mulieres, et parvulos, et filias regis,
   et omnem animam, quam reliquerat
   Nabuzardan princeps militiae cum Godolia filio
      Ahicam filii Saphan,
   et Jeremiam prophetam, et Baruch filium Neriae,
   Ingressi sunt terram Aegypti, quia non obedierunt voci Domini:
   et venerunt usque ad Taphnis.
Et factus est sermo Domini ad Jeremiam in Taphnis, dicens:
Sume lapides grandes in manu tua,
   et abscondes eos in crypta, quae est sub muro latericio in porta domus Pharaonis in Taphnis,
   [Col. 0912C] cernentibus viris Judaeis:
Et dices ad eos:
Haec dicit Dominus exercituum Deus Israel:
Ecce ego mittam, et assumam Nabuchodonosor regem Babylonis servum meum:
   et ponam thronum ejus super lapides istos, quos
      abscondi,
   et statuet solium suum super eos.
Veniensque percutiet terram Aegypti:
Quos in mortem,
   in mortem:
Et quos in captivitatem,
   in captivitatem;
Et quos in gladium,
   in gladium.
Et succedet ignem in delubris deorum Aegypti, et
      comburet ea,
   et captivos ducet illos:
Et amicietur terra Aegypti, sicut amicitur pastor
      [Col. 0912D] pallio suo:
   et egredietur inde in pace.
Et conteret statuas domus solis, quae sunt in terra
      Aegypti.
   et delubra deorum Aegypti comburet igni.
[Cap. XLIV.] Verbum, quod factum est per Jeremiam ad omnes Judaeos, qui habitabant in terra
      Aegypti,
   habitantes in Magdalo, et in Taphnis, et in Memphis,
   et in terra Phatures, dicens:
Haec dicit Dominus exercituum Deus Israel:
Vos vidistis omne malum istud, quod adduxi super
      Jerusalem et super omnes urbes Juda:
   et ecce sunt desertae hodie,
   et non est in eis habitator;
Propter malitiam, quam fecerunt, ut me ad iracundiam provocarent,
   et irent, et [Al. ut] sacrificarent, et colerent deos
      alienos,
   [Col. 0913A] quos nesciebant et illi, et vos, et patres vestri.
Et misi ad vos omnes servos meos prophetas, de
      nocte consurgens,
   mittensque et dicens:
Nolite facere verbum abominationis hujuscemodi,
      quam odivi.
Et non audierunt, nec inclinaverunt aurem suam,
      ut converterentur a malis suis,
   et non sacrificarent diis alienis.
Et conflata est indignatio mea et furor meus,
   et succensa est in civitatibus Juda, et in plateis
      Jerusalem:
Et versae sunt in solitudinem et in vastitatem,
   secundum diem hanc.
Et nunc haec dicit Dominus exercituum Deus Israel:
Quare vos facitis malum grande (Al. add. hoc) contra
      animas vestras,
   ut intereat ex vobis vir et mulier,
   parvulus et lactens de medio Judae,
   [Col. 0913B] ne relinquatur vobis quidquam residuum:
Provocantes me in operibus manuum vestrarum,
sacrificando diis alienis in terra Aegypti,
   in quam ingressi estis, ut habitetis ibi:
   et dispereatis, et sitis in maledictionem,
   et in opprobrium cunctis gentibus terrae?
Numquid obliti estis mala patrum vestrorum, et mala
      regum Juda,
   et mala uxorum ejus,
   et mala vestra,
   et mala uxorum vestrarum,
   quae fecerunt in terra Juda, et in regionibus Jerusalem?
Non sunt mundati usque ad diem hanc:
   et non timuerunt,
   et non ambulaverunt in lege Domini,
   et in praeceptis meis,
   quae dedi coram vobis et coram patribus vestris.
Ideo haec dicit Dominus exercituum Deus Israel.
Ecce ego ponam faciem meam in vobis in malum:
   [Col. 0913C] et disperdam omnem Judam.
Et assumam reliquias Judae, qui posuerunt facies
      suas, ut ingrederentur terram Aegypti,
   et habitarent ibi:
Et consumentur omnes in terra Aegypti:
   cadent in gladio et in fame:
   et consumentur a minimo usque ad maximum,
   in gladio et in fame morientur:
Et erunt in jusjurandum, et in miraculum, et in
      maledictionem,
   et in opprobrium.
Et visitabo super habitatores terrae Aegypti,
   sicut visitavi super Jerusalem,
   in gladio, et fame, et in peste.
Et non erit qui effugiat, et sit residuus de reliquiis
      Judaeorum,
   qui vadunt, ut peregrinentur in terra Aegypti:
Et revertantur in terram Juda,
   ad quam ipsi elevant animas suas, ut revertantur,
      et habitent ibi:
   [Col. 0913D] non revertentur, nisi qui fugerint.
Responderunt autem Jeremiae omnes viri, scientes
      quod sacrificarent uxores eorum diis alienis,
   et universae mulieres, quarum stabat multitudo
      grandis,
   et omnis populus habitantium in terra Aegypti in
      Phatures, dicentes:
Sermonem, quem locutus es ad nos in nomine Domini,
      non audiemus ex te:
   sed facientes faciemus omne verbum quod egredietur
      de ore nostro,
   ut sacrificemus reginae coeli, et libemus ei libamina,
   sicut fecimus nos, et patres nostri,
   reges nostri, et principes nostri,
   in urbibus Juda, et in plateis Jerusalem:
Et saturati sumus panibus, et bene nobis
   erat, malumque non vidimus:
[Col. 0914A] Ex eo autem tempore, quo cessavimus sacrificare
      reginae coeli, et libare ei libamina,
   indigemus omnibus,
   et gladio et fame consumpti sumus.
Quod si nos sacrificamus reginae coeli, et libamus
      ei libamina:
   numquid sine viris nostris fecimus ei placentas,
      ad colendum eam, et libandum ei libamina?
Et dixit Jeremias ad omnem populum, adversum viros,
      et adversum mulieres,
   et adversum universam plebem,
   qui responderant ei verbum, dicens:
Numquid non sacrificium, quod sacrificastis in civitatibus
      Juda, et in plateis Jerusalem,
   vos et patres vestri,
   reges vestri, et principes vestri,
   et populus terrae,
   horum recordatus est Dominus,
   et ascendit super cor ejus?
[Col. 0914B] Et non poterat Dominus ultra portare propter malitiam
      studiorum vestrorum,
   et propter abominationes, quas fecistis.
Et facta est terra vestra in desolationem,
   et in stuporem, et in maledictum,
   eo quod non sit habitator sicut est dies haec.
Propterea quod sacrificaveritis idolis,
   et peccaveritis Domino, et non audieritis vocem
      Domini,
   et in lege, et in praeceptis, et in testimoniis ejus
      non ambulaveritis:
Idcirco evenerunt vobis mala haec,
   sicut est dies haec.
Dixit autem Jeremias ad omnem populum, et ad
      universas mulieres:
Audite verbum Domini, omnis Juda,
   qui estis in terra Aegypti:
Haec inquit Dominus exercituum Deus Israel, dicens:
Vos, et uxores vestrae, locuti estis ore vestro,
   et manibus vestris implestis, dicentes:
[Col. 0914C] Faciamus vota nostra, quae vovimus,
   ut sacrificemus reginae coeli, et libemus ei liba
      mina.
Implestis vota vestra,
   et opere perpetrastis ea.
Ideo audite verbum Domini, omnis Juda,
   qui habitatis in terra Aegypti:
Ecce ego juravi in nomine meo magno, ait Dominus:
   quia nequaquam ultra nomen meum vocabitur ex
      ore omnis viri Judaei, dicentis:
Vivit Dominus Deus, et in omni terra Aegypti.
Ecce ego vigilabo super eos in malum, et non in
      bonum:
   et consumentur omnes viri Juda, qui sunt in terra
      Aegypti, gladio et fame,
   donec penitus consumantur.
Et qui fugerint gladium,
   revertemur de terra Aegypti in terram Juda viri
      pauci:
[Col. 0914D] Et scient omnes reliquiae Juda ingredientium terram
      Aegypti, ut habitent ibi,
   cujus sermo compleatur, meus, an illorum.
Et hoc vobis signum, ait Dominus,
   quod visitem ego super vos in loco isto:
   ut sciatis quia vere complebuntur sermones mei
      contra vos in malum.
Haec dicit Dominus:
Ecce ego tradam Pharaonem Ephree regem Aegypti
      in manu inimicorum ejus, et in manu qua rentium
      animam illius:
Sicut tradidi Sedeciam regem Juda in manu Nabuchodonosor
      regis Babylonis inimici sui,
   et quaerentis animam ejus.
   [Cap. XLV.] Verbum, quod locutus est Jeremias propheta
      ad Baruch filium Neriae, cum scripsisset
      verba haec in libro de ore Jeremiae,
   anno quarto Joacim filii Josiae regis Juda, dicens:
[Col. 0915A] Haec dicit Dominus Deus Israel ad te, Baruch:
Dixisti:
Vae mihi misero!
   quoniam addidit Dominus dolorem dolori meo:
Laboravi in gemitu meo,
   et requiem non inveni.
    [a 1Kb] Haec dices ad eum:
   Sic dicit Dominus:
Ecce quos aedificavi, ego destruo:
   et quos plantavi, ego evello,
   et universam terram hanc.
Et tu quaeris tibi grandia?
   noli quaerere:
Quia ecce ego adducam malum super omnem carnem,
      ait Dominus:
   et dabo tibi animam tuam in salutem,
   in omnibus locis, ad quaecumque perrexeris.
[Cap. XLVI.] Quod factum est verbum Domini ad
      Jeremiam prophetam contra gentes ad Aegyptum,
   [Col. 0915B] adversum exercitum Pharaonis Nechao regis Aegypti,
   qui erat juxta fluvium Euphraten in Charcamis,
   quem percussit Nabuchodonosor rex Babylonis,
in quarto anno Joacim filii Josiae regis Juda.
Praeparate scutum et clypeum,
   et procedite ad bellum.
Jungite equos, et ascendite equites:
   state in galeis,
   polite lanceas,
   induite vos loricis.
Quid igitur? vidi ipsos pavidos, et terga vertentes,
   fortes eorum caesos:
Fugerunt conciti, nec respexerunt:
   terror undique, ait Dominus.
Non fugiat velox,
   nec salvari se putet fortis: Ad aquilonem juxta
      flumen Euphraten victi sunt,
   et ruerunt.
[Col. 0915C] Quis est iste, qui quasi flumen ascendit:
   et veluti fluviorum, intumescunt gurgites ejus?
Aegyptus fluminis instar ascendet,
   et velut flumina movebuntur fluctus ejus, et
      dicet:
Ascendens operiam terram:
   perdam civitatem, et habitatores ejus.
Ascendite equos, et exsultate in curribus,
   et procedant fortes,
Aethiopia et Libyes tenentes scutum,
   et Lydii arripientes et jacientes sagittas.
Dies autem ille Domini Dei exercituum, dies ultionis,
   ut sumat vindictam de inimicis suis.
Devorabit gladius, et saturabitur,
   et inebriabitur sanguine eorum:
Victima enim Domini [Al. add. Dei] exercituum in
      terra aquilonis juxta flumen Euphraten.
Ascende in Galaad,
   [Col. 0915D] et tolle resinam, virgo filia Aegypti:
Frustra multiplicas medicamina,
   sanitas non erit tibi.
Audierunt gentes ignominiam tuam,
   et ululatus tuus replevit terram:
Quia fortis impegit in fortem,
   et ambo pariter conciderunt.
Verbum quod locutus est Dominus ad Jeremiam prophetam,
   super eo quod venturus esset [Al. est] Nabuchodonosor
      rex Babylonis,
   et percussurus terram Aegypti.
Annuntiate Aegypto,
   et auditum facite Magdalo,
   et resonet in Memphis,
   et in Thaphnis, dicite.
Sta, et praepara te:
   [Col. 0916A] quia devorabit gladius ea quae per circuitum tuum
      sunt.
Quare computruit fortis tuus?
   non stetit: quoniam Dominus subvertit eum.
Multiplicavit ruentes,
   ceciditque vir ad proximum suum:
   et dicent:
Surge, et revertamur ad populum nostrum,
   et ad terram nativitatis nostrae,
   a facie gladii columbae.
Vocate nomen Pharao regi Aegypti,
   Tumultum adduxit tempus.
Vivo ego, inquit rex,
   Dominus exercituum nomen ejus:
Quoniam sicut Thabor in montibus,
   et sicut Charmelus in mari, veniet.
Vasa transmigrationis fac tibi habitatrix filia Aegypti;
   quia Memphis in solitudinem erit, et deseretur
      inhabitabilis.
Vitula elegans atque formosa Aegyptus: stimulator
      [Col. 0916B] ab aquilone veniet ei.
Mercenarii quoque ejus, qui versabantur in medio
      ejus,
   quasi vituli saginati versi sunt,
   et fugerunt simul, nec stare potuerunt;
Quia dies interfectionis eorum venit super eos,
   tempus visitationis eorum.
Vox ejus quasi aeris sonabit:
   quoniam cum exercitu properabunt,
   et cum securibus venient ei, quasi ligna caedentes.
Succiderunt saltum ejus, ait Dominus,
   qui supputari non potest:
Multiplicati sunt super locustas,
   et non est eis numerus.
Confusa est filia Aegypti,
   et tradita in manu populi aquilonis.
Dixit Dominus exercituum Deus Israel:
Ecce ego visitabo super tumultum Alexandriae,
   et super Pharao, et super Aegyptum,
   [Col. 0916C] et super deos ejus,
   et super reges ejus,
   et super Pharao, et super eos qui confidunt in eo.
Et dabo eos in manu quaerentium animam eorum,
   et in manu Nabuchodonosor regis Babylonis,
   et in manu servorum ejus:
Et post haec habitabitur sicut diebus pristinis, ait
      Dominus.
Et tu ne timeas, serve meus Jacob, et ne paveas,
      Israel:
   quia ecce ego salvum te faciam de longinquo,
   et semen tuum de terra captivitatis suae (Al. tuae):
Et revertetur Jacob, et requiescet, et prosperabitur;
   et non erit qui exterreat eum.
Et tu noli timere, serve meus Jacob, ait Dominus:
   quia tecum ego sum, quia consumam ego cunctas
      gentes, ad quas ejeci te.
Te vero non consumam, sed castigabo te in judicio,
   nec quasi innocenti parcam tibi.
[Col. 0916D] [Cap. XLVII.] Quod factum est verbum Domini ad
      Jeremiam prophetam contra Palaestinos,
   antequam percuteret Pharao Gazam:
Haec dicit Dominus:
Ecce aquae ascendunt ab aquilone, et erunt quasi
      torrens inundans,
   et operient terram et plenitudinem ejus, urbem et
      habitatores ejus.
Clamabunt homines, et ululabunt omnes habitatores
      terrae,
   ab strepitu pompae armorum, et bellatorum ejus,
   a commotione quadrigarum ejus,
   et multitudine rotarum illius.
Non respexerunt patres filios manibus dissolutis pro
      adventu diei,
   in quo vastabuntur omnes Philisthim, et dissipabitur
      Tyrus et Sidon
   [Col. 0917A] cum omnibus reliquis auxiliis suis.
Depopulatus est enim Dominus Palaestinos, reliquias
      insulae Cappadociae.
Venit calvitium super Gazam:
   conticuit Ascalon, et reliquiae vallis earum:
   usquequo concideris?
O mucro Domini, usquequo non quiesces?
Ingredere in vaginam tuam,
   refrigerare, et sile.
Quomodo quiescet, cum Dominus praeceperit ei adverus
      Ascalonem, et adversus maritimas ejus
      regiones,
   ibique condixerit illi?


AD MOAB.

[Cap. XLVIII.] Haec dicit Dominus exercituum Deus
      Israel:
Vae super Nabo! quoniam vastata est, et confusa:
   capta est Cariathaim:
   confusa est fortis, et tremuit.
[Col. 0917B] Non est ultra exsultatio in Moab,
   contra Esebon cogitaverunt malum.
Venite, et disperdamus eam de gente.
   Ergo silens conticesces,
   sequeturque te gladius.
Vox clamoris de Oronaim;
   vastitas, et contritio magna.
Contrita est Moab:
   annuntiate clamorem parvulis ejus.
Per ascensum enim Luith plorans ascendet in fletu:
   quoniam in descensu Oronaim hostes ululatum
      contritionis audierunt;
Fugite, salvate animas vestras:
   et eritis quasi myrice in deserto.
Pro eo enim quod habuisti fiduciam in munitionibus,
      et in thesauris tuis,
   tu quoque capieris:
Et ibit Chamos in transmigrationem,
   sacerdotes ejus, et principes ejus simul.
[Col. 0917C] Et veniet praedo ad omnem urbem,
   et urbs nulla salvabitur:
Et peribit vallis, et dissipabuntur campestria:
   quoniam dixit Dominus:
Date florem Moab, quia florens egredietur:
   et civitates ejus desertae erunt, et inhabitabiles.
Maledictus, [a 1Kb] qui facit opus Domini fraudulenter:
   et maledictus, qui prohibet gladium suum a sanguine.
Fertilis fuit Moab ab adolescentia sua,
   et requievit in faecibus suis:
Nec transfusus est de vase in vas,
   et in transmigrationem non abiit:
Idcirco permansit gustus ejus in eo,
   et odor ejus non est immutatus.
Propterea ecce dies venient, et dicit Dominus:
   et mittam ei ordinatores, stratores laguncularum,
      et sternent eum,
   et vasa ejus exhaurient,
   et lagenas eorum collident.
[Col. 0917D] Et confundentur Moab a Chamos,
   sicut confusa est domus Israel a Bethel, in quam
      habebat fiduciam,
Quomodo dicitis:
   Fortes sumus, et viri robusti ad praeliandum?
Vastata est Moab,
   et civitates illius ascenderunt (Al. succiderunt),
      et electi juvenes ejus descenderunt in occisionem:
   [Col. 0918A] ait rex, Dominus exercituum nomen ejus.
Prope est interitus Moab, ut veniat:
   et malum ejus velociter accurate nimis:
Consolamini eum omnes, qui estis in circuitu ejus;
   et universi, qui scitis nomen ejus, dicite:
Quomodo confracta est virga fortis,
   baculus gloriosus?
Descende de gloria,
   et sede in siti, habitatio filiae Dibon:
Quoniam vastator Moab ascendit ad te, dissipavit
      munitiones tuas.
In via sta, et prospice, habitatio Aroer: interroga
      fugientem, et eum [Al. ei] qui evasit, die:
Quid accidit?
Confusus est Moab,
   quoniam victus est:
   Ululate, et clamate,
   annuntiate in Arnon, quoniam vastata est Moab.
Et judicium venit ad terram campestrem; super Eloh,
      et super Jasa, et super Mephath, et super Dibon,
   [Col. 0918B] et super Nabo,
   et super domum Deblathaim, et super Chariathaim,
      et super Beth-Gamul,
   et super Beth-Maon, et super Carioth, et super
      Bosra,
   et super omnes civitates terrae Moab, quae longe,
      et quae prope sunt.
Abscissum est cornu Moab,
   et brachium ejus contritum est, ait Dominus.
Inebriate eum, quoniam contra Dominum erectus
      est:
   et allidet manum Moab in vomitu suo,
   et erit in derisum etiam ipse.
Fuit enim tibi in derisum Israel,
   quasi inter fures reperisses eum:
Propter verba ergo tua quae adversus illum locutus es,
   captivus duceris.
Relinquite civitates, et habitate in petra, habitatores
      Moab:
   [Col. 0918C] et estote quasi columba nidificans in summo ore
      foraminis.
Audivimus superbiam Moab,
   superbus est valde;
Sublimitatem ejus, et arrogantiam, et superbiam, et
      altitudinem cordis illius.
Ego scio, ait Dominus, jactantiam ejus: et quod
      non sit juxta eam virtus ejus, nec juxta quod
      poterat conata sit facere.
Ideo super Moab ejulabo,
   et ad Moab universam clamabo,
   ad viros muri fictilis lamentantes.
De planctu Jazer plorabo tibi, vinea Sabama:
   propagines tuae transierunt mare,
   usque ad mare Jazer pervenerunt:
Super messem tuam et vindemiam tuam, praedo
      irruit.
Ablata est laetitia et exsultatio de Charmelo et de
      terra Moab,
   et vinum de torcularibus sustuli:
   [Col. 0918D] nequaquam calcator uvae solitum celeuma cantabit.
De clamore Esebon usque Eleale, et Jasa, dederunt
      vocem suam,
A Segor usque ad Oronaim, [b 1Kb] vitula conternante:
   aquae quoque Nemrim pessimae erunt:
Et auferam de Moab, ait Dominus, offerentem in
      excelsis,
   et sacrificantem diis ejus.
Propterea cor meum ad Moab quasi tibiae resonabit:
   [Col. 0919A] et cor meum ad viros muri fictilis dabit sonitum
      tibiarum:
Quia plus fecit quam potuit,
   idcirco perierunt.
Omne enim caput calvitium, et omnis barba rasa
      erit:
In cunctis manibus colligatio,
   et super omne dorsum cilicium.
Super omnia tecta Moab, et in plateis ejus omnis
      planctus:
   quia contrivi Moab sicut vas inutile, ait Dominus.
Quomodo victa est, et ululaverunt?
   quomodo dejecit cervicem Moab, et confusus est?
Eritque Moab in derisum,
   et in exemplum omnibus in circuitu suo:
Haec dicit Dominus:
Ecce quasi aquila volabit,
   et extendet alas suas ad Moab.
Capta est Carioth,
   et munitiones comprehensae sunt:
[Col. 0919B] Et erit cor fortium Moab in die illa,
   sicut cor mulieris parturientis.
Et cessabit Moab esse populus:
   quoniam contra Dominum gloriatus est.
Pavor, et fovea, et laqueus super te, o habitator Moab,
   ait Dominus.
Qui fugerit a facie pavoris cadet in foveam:
   et qui conscenderit de fovea, capietur laqueo:
Adducam enim super Moab annum visitationis eorum,
   dicit Dominus.
In umbra Esebon steterunt de [a 12Kb] laqueo fugientes:
   quia ignis egressus est de Esebon, et flamma de
      medio Seon,
   et devorabit partem Moab, et verticem filiorum tumultus.
Vae tibi, Moab,
   periisti, popule Chamos:
Quia comprehensi sunt filii tui, et filiae tuae in captivitatem.
[Col. 0919C] Et convertam captivitatem Moab in novissimis diebus,
   ait Dominus.


Huc usque judicia Moab,


AD FILIOS AMMON.

[Cap. XLIX.] Haec dicit Dominus:
Numquid filii non sunt Israel?
   aut haeres non est ei?
Cur igitur haereditate possedit Melchom, Gad:
   et populus ejus in urbibus ejus habitavit?
Ideo ecce dies veniunt, dicit Dominus:
   et auditum faciam super Rabbath filiorum Ammon
      fremitum praelii,
   et erit in tumulum dissipata,
Filiaeque ejus igni succendentur,
   et possidebit Israel possessores suos, ait Dominus,
Ulula, Esebon,
   quoniam vastata est Ai:
Clamate, filiae Rabbath,
   accingite vos ciliciis:
[Col. 0919D] Plangite et circuite per sepes:
   quoniam Melchom in transmigrationem ducetur,
   sacerdotes ejus et principes ejus simul.
Quid gloriaris in vallibus?
   defluxit vallis tua, filia delicata,
   quae confidebas in thesauris tuis, et dicebas:
Quis veniet ad me?
Ecce ego inducam super te terrorem, ait Dominus
      Deus exercituum, ab omnibus qui sunt in circuitu
      tuo:
   et dispergemini singuli a conspectu vestro:
   nec erit qui congreget fugientes.
Et post haec reverti faciam captivos filiorum Amon,
      ait Dominus.


AD IDUMAEAM.
[Col. 0920A]
Haec dicit Dominus exercituum.
Numquid non est ultra sapientia in Theman?
Periit consilium a filiis,
   inutilis facta est sapientia eorum.
Fugite, terga vertite, descendite in voraginem, habitatores
      Dedan:
Quoniam perditionem Esau adduxi super eum,
   tempus visitationis ejus.
Si vindemiatores venissent super te,
   non reliquissent recemum:
Si fures in nocte,
   rapuissent quod sufficeret sibi.
Ego vero discooperui Esau,
   revelavi abscondita ejus,
   et celari non poterit:
Vastatum est semen ejus, et fratres ejus, et vicini ejus:
   et non erit.
Relinque pupillos tuos:
   [Col. 0920B] ego faciam eos vivere:
   et viduae tuae in me sperabunt.
Quia haec dicit Dominus:
Ecce quibus non erat judicium, ut biberent calicem,
      bibentes bibent:
Et tu quasi innocens relinqueris?
   non eris innocens,
   sed bibens bibes.
Quia per memetipsum juravi, dicit Dominus,
quod in solitudinem, et in opprobrium, et in desertum,
      et in maledictionem erit Bosra:
   et omnes civitates ejus erunt in solitudines sempiternas.
Auditum audivi a Domino,
   et legatus ad gentes missus est:
Congregamini, et venite contra eam, et consurgamus
      in praelium:
Ecce enim parvulum dedi te in gentibus, contemptibilem
      inter homines.
Arrogantia tua decepit te, et superbia cordis tui:
   [Col. 0920C] qui habitas in cavernis petrae,
   et apprehendere niteris altitudinem collis.
   Cum exaltaveris quasi aquila nidum tuum,
   inde detraham te, dicit Dominus.
Et erit Idumaea deserta:
   omnis qui transibit per eam, stupebit,
   et sibilabit super omnes plagas ejus.
Sicut subversa est Sodoma, et Gomorrha, et vicinae
      ejus, ait Dominus:
   non habitabit ibi vir, et non incolet eam filius hominis.
Ecce quasi leo ascendet de superbia Jordanis ad pulchritudinem
      robustam:
   quia subito currere eum faciam ad illam:
   et quis erit electus, quem praeponam ei?
Quis enim similis mei?
   et quis sustinebit me?
Et quis est iste pastor,
   qui resistat vultui meo?
[Col. 0920D] Propterea audite consilium Domini, quod iniit de
      Edom;
   et cogitationes ejus, quas cogitavit de habitatoribus
      Theman:
Si non dejecerint eos parvuli gregis,
   nisi dissipaverint cum eis habitaculum eorum.
   A voce ruinae eorum commota est terra:
   clamor in mari Rubro auditus est vocis ejus.
Ecce quasi aquila ascendet, et avolabit:
   et expandet alas suas super Bosran:
Et erit cor fortium Idumaeae in die illa, quasi cor mulieris
      parturientis.


AD DAMASCUM.

Confusa est Emath, et Arphad:
   [Col. 0921A] quia auditum pessimum audierunt;
Turbati sunt in mari:
   prae sollicitudine quiescere non potui.
Dissoluta est Damascus versa in fugam,
   tremor apprehendit eam:
   angustia et dolores tenuerunt eam quasi parturientem.
Quomodo dereliquerunt civitatem laudabilem,
   urbem laetitiae?
Ideo cadent juvenes ejus in plateis ejus:
   et omnes viri praelii conticescent in die illa, ait
      Dominus exercituum.
Et succendam ignem in muro Damasci,
   et [a 1Kb] devorabit moenia Benadad.


AD CEDAR, ET AD REGNA ASOR,


Quae percussit Nabuchodonosor rex Babylonis.

Haec dicit Dominus:
Surgite, et ascendite ad Cedar,
   et vastate filios orientis.
[Col. 0921B] Tabernacula eorum, et greges eorum capient:
   pelles eorum, et omnia vasa eorum,
   et camelos eorum tollent sibi:
   et vocabunt super eos formidinem in circuitu,
Fugite, abite vehementer,
   in voraginibus sedete, qui habitatis Asor, ait Dominus:
Iniit enim contra vos Nabuchodonosor rex Babylonis
      consilium,
   et cogitavit adversum vos cogitationes.
Consurgite, et ascendite ad gentem quietam,
   et habitantem confidenter, ait Dominus:
Non ostia, nec vectes eis:
   soli habitant.
Et erunt cameli eorum in direptionem,
   et multitudo jumentorum in praedam:
Et dispergam eos in omnem ventum, qui sunt attonsi
      in comam:
   et ex omni confinio eorum adducam interitum super
      [Col. 0921C] eos, ait Dominus.
Et erit Asor in habitaculum draconum,
      deserta usque in aeternum:
   non manebit ibi vir,
   nec incolet eam filius hominis.
Quod factum est verbum Domini ad Jeremiam prophetam
      adversus Elam,
   in principio regni Sedeciae regis Juda, dicens:
Haec dicit Dominus exercituum:
Ecce ego confringam arcum Elam,
   et summam fortitudinem eorum.
Et inducam super Elam quatuor ventos a quatuor
      plagis coeli:
   et ventilabo eos in omnes ventos istos:
   et non erit gens, ad quam non perveniant profugi
      Elam.
Et pavere faciam Elam coram inimicis suis,
   et in conspectu quaerentium animam eorum:
Et adducam super eos malum, iram furoris mei, dicit
      Dominus:
   [Col. 0921D] et mittam post eos gladium donec consumam eos.
Et ponam solium meum in Elam,
   et perdam inde reges et principes, ait Dominus.
In novissimis autem diebus reverti faciam captivos
      Elam.
[Cap. L.] Verbum quod locutus est Dominus de Babylone,
      et de terra Chaldaeorum,
   in manu Jeremiae prophetae.
Annuntiate in gentibus,
   et auditum facite:
Levate signum,
   praedicate, et nolite celare:
Dicite:
   Capta est Babylon,
   confusus est Bel,
   [Col. 0922A] victus est Marodach,
   confusa sunt sculptilia ejus,
   superata sunt idola eorum.
Quoniam ascendit contra eam gens ab aquilone,
   quae ponet terram ejus in solitudinem:
Et non erit qui habitet in ea ab homine usque ad
      pecus:
   et moti sunt, et abierunt.
In diebus illis, et in tempore illo, ait Dominus:
   venient filii Israel, ipsi et filii Juda simul:
Ambulantes et flentes properabunt,
   et Dominum Deum suum quaerent.
In Sion interrogabunt viam,
   huc facies eorum.
Venient et apponentur ad Dominum foedere sempiterno,
   quod nulla oblivione delebitur.
Grex perditus factus est populus meus:
   pastores eorum seduxerunt eos,
   feceruntque vagari in montibus:
[Col. 0922B] De monte in collem transierunt,
obliti sunt cubilis sui.
Omnes, qui invenerunt, comederunt eos:
   et hostes eorum dixerunt: Non peccavimus:
Pro eo quod peccaverunt Domino decori justitiae,
   et exspectationi patrum eorum Domino.
Recedite de medio Babylonis,
   et de terra Chaldaeorum egredimini:
   et estote quasi haedi ante greges.
Quoniam ecce ego suscito, et adducam in Babylonem
      congregationem gentium magnarum de
      terra aquilonis:
   et praeparabuntur adversus eam,
   et inde capietur:
Sagitta ejus, quasi viri fortis interfectoris,
   non revertetur vacua,
Et erit Chaldaea in praedam:
   omnes vastantes eam replebuntur, ait Dominus.
Quoniam exsultatis, et magna loquimini, diripientes
      [Col. 0922C] haereditatem meam:
Quoniam effusi estis sicut vitulus super herbam,
   et mugistis ut tauri.
Confusa est mater vestra nimis,
   et adaequata pulveri, quae genuit vos:
Ecce novissima erit in gentibus,
   deserta, invia, et arens.
Ab ira Domini non habitabitur,
   sed redigetur tota in solitudinem:
Omnis, qui transibit per Babylonem, stupebit,
   et sibilabit super universis plagis ejus.
Praeparamini contra Babylonem per circuitum omnes
      qui tenditis arcum;
   debellate eam:
Non parcatis jaculis:
   quia Domino peccavit.
Clamate adversus eam
   ubique dedit manum,
   ceciderunt fundamenta ejus,
   destructi sunt muri ejus,
   [Col. 0922D] quoniam ultio Domini est.
Ultionem accipite de ea;
   sicut fecit, facite ei.
Disperdite satorem de Babylone,
   et tenentem falcem in tempore messis:
A facie gladii columbae unusquisque ad populum
      suum convertetur,
   et singuli ad terram suam fugient.
Grex dispersus Israel,
   leones ejecerunt eum:
Primus comedit eum rex Assur:
   iste novissimus exossavit eum, Nabuchodonosor
      rex Babylonis.
Propterea haec dicit Dominus exercituum Deus
      Israel:
[Col. 0923A] Ecce ego visitabo regem Babylonis, et terram ejus,
   sicut visitavi regem Assur:
   et reducam Israel ad habitaculum suum:
   et pascetur Charmelum et Basan,
   et in montem Ephraim et Galaad saturabitur anima
      ejus.
In diebus illis, et in tempore illo, ait Dominus,
   quaeretur iniquitas Israel, et non erit,
   et peccatum Juda, et non invenietur:
Quoniam propitius ero eis, quos reliquero.
Super terram dominantium ascende,
   et super habitatores ejus visita;
Dissipa, et interfice quae post eos sunt, ait Dominus:
   et fac juxta omnia quae praecepi tibi.
Vox belli in terra,
   et contritio magna.
Quomodo confractus est et contritus malleus universae
      terrae?
   quomodo versa est in desertum Babylon in gentibus.
[Col. 0923B] Illaqueavi te,
   et capta es Babylon, et nesciebas:
Inventa es et apprehensa:
   quoniam Dominum provocasti.
Aperuit Dominus thesaurum suum,
   et protulit vasa irae suae:
   quoniam opus est Domino Deo exercituum in terra
      Chaldaeorum.
Venite ad eam ab extremis finibus,
   aperite ut exeant qui conculcent eam:
Tollite de via lapides, et redigite in acervos,
   et interficite eam:
   nec sit quidquam reliquum.
Dissipate universos fortes ejus,
   descendant in occisionem.
Vae eis, quia venit dies eorum,
   tempus visitationis eorum.
Vox fugientium, et eorum qui evaserunt de terra
      Babylonis,
   [Col. 0923C] ut annuntient in Sion ultionem Domini Dei nostri,
   ultionem templi ejus.
Annuntiate in Babylonem plurimis,
   omnibus qui tendunt arcum:
Consistite adversus eam per gyrum,
   et nullus evadat:
Reddite ei secundum opus suum: juxta
   omnia quae fecit, facite illi:
   quia contra Dominum erecta est, adversus sanctus
      Israel.
Idcirco cadent juvenes ejus in plateis ejus:
   et omnes viri bellatores ejus conticescent in die
      illa, ait Dominus.
Ecce ego ad te, superbe, dicit Dominus Deus exercituum:
   quia venit dies tuus, tempus visitationis tuae.
Et cadet superbus, et corruet,
   et non erit qui suscitet eum:
Et succendam ignem in urbibus ejus,
   [Col. 0923D] et devorabit omnia in circuitu ejus.
Haec dicit Dominus exercituum:
Calumniam sustinent filii Israel,
   et filii Juda simul:
Omnes, qui ceperunt eos, tenent,
   nolunt dimittere eos.
Redemptor eorum fortis,
   Dominus exercituum nomen ejus;
In judicio defendet causam eorum,
   ut exterreat terram, et commoveat habitatores
      Babylonis.
[Col. 0924A] Gladius ad Chaldaeos, ait Dominus,
   et ad habitatores Babylonis, et ad principes, et
      ad sapientes ejus.
Gladius ad divinos ejus, qui stulti erunt:
   gladius ad fortes illius, qui timebunt:
Gladius ad equos ejus, et ad currus ejus,
   et ad omne vulgus, quod est in medio ejus:
   et erunt quasi mulieres:
Gladius ad thesauros ejus,
   qui diripientur.
Siccitas super aquas ejus erit, et arescent,
   quia terra sculptilium est, et in portentis gloriantur.
Propterea habitabunt dracones cum [a 1Kb] faunis ficariis:
      et habitabunt in ea struthiones:
Et non inhabitabitur ultra usque ad sempiternum,
   nec exstruetur usque ad generationem et generationem.
Sicut subvertit Deus Sodomam et Gomorrham, et
      vicinas ejus, ait Dominus:
   [Col. 0924B] non habitabit ibi vir, et non incolet eam filius
      hominis:
Ecce populus venit ab aquilone, et gens magna,
   et reges multi consurgent a finibus terrae.
Arcum et scutum apprehendent:
   crudeles sunt et immisericordes:
Vox eorum quasi sonabit:
   et super equos ascendent,
   sicut vir paratus ad praelium contra te, filia Babylon.
Audivit rex Babylonis famam eorum,
   et dissolutae sunt manus ejus:
Angustia apprehendit eum,
   dolor quasi parturientem.
Ecce quasi leo ascendet de superbia Jordanis ad
      pulchritudinem robustam:
   quia subito currere eum faciam ad illam.
Et quis erit electus, quem praeponam ei?
Quis enim similis mei? et quis sustinebit me?
   et quis est iste pastor, qui resistat vultui meo?
[Col. 0924C] Propterea audite consilium Domini, quod mente
      concepit adversum Babylonem,
   et cogitationes ejus, quas cogitavit super terram
      Chaldaeorum:
Nisi detraxerint eos parvuli gregum,
   nisi dissipatum fuerit cum ipsis habitaculum eorum.
A voce captivitatis Babylonis commota est terra,
   et clamor inter gentes auditus est.
[Cap. LI.] Haec dicit Dominus:
   Ecce ego suscitabo super Babylonem,
   et super habitatores ejus,
   qui cor suum levaverunt contra me, quasi ventum
      pestilentem.
Et mittam in Babylonem ventilatores, et ventilabunt
      eam, et demolientur terram ejus:
   quoniam venerunt super eam undique in die afflictionis
      ejus.
Non tendat qui tendit arcum suum,
   et non ascendat loricatus;
[Col. 0924D] Nolite parcere juvenibus ejus,
   interficite omnem militiam ejus.
Et cadent interfecti in terra Chaldaeorum,
   et vulnerati in regionibus ejus.
Quoniam non fuit viduatus Israel et Juda a Deo suo
      Domino exercituum:
   terra autem eorum repleta est delicto a sancto
      Israel.
Fugite de medio Babylonis,
   et salvet unusquisque animam suam:
Nolite tacere super iniquitatem ejus:
   [Col. 0925A] quoniam tempus ultionis est Domino [Al. a Domino],
   vicissitudinem ipse retribuet ei.
Calix aureus Babylon in manu Domini,
   inebrians omnem terram:
De vino ejus biberunt gentes,
   et ideo commotae sunt.
Subito cecidit Babylon,
   et contrita est:
Ululate super eam,
   tollite resinam ad dolorem ejus,
   si forte sanetur.
Curavimus Babylonem, et non est sanata:
   derelinquamus eam, et eamus unusquisque in
      terram suam:
Quoniam pervenit usque ad coelos judicium ejus:
   et elevatum est usque ad nubes.
Protulit Dominus justitias nostras:
   venite, et narremus in Sion opus Domini Dei nostri.
   Acuite sagittas,
   [Col. 0925B] implete pharetras:
Suscitavit Dominus spiritum regum Medorum:
   et contra Babylonem mens ejus ut perdat eam,
   quoniam ultio Domini est,
   ultio templi sui.
Super muros Babylonis levate signum,
   augete custodiam:
Levate custodes,
   praeparate insidias:
Quia cogitavit Dominus,
   et fecit quaecumque locutus est contra habitatores
      Babylonis.
Quae habitas super aquas multas, locuples in thesauris,
   venit finis tuus pedalis praecisionis tuae.
Juravit Dominus exercituum per animam suam:
Quoniam replebo te hominibus quasi brucho,
   et super te celeuma cantabitur.
Qui fecit terram in fortitudine sua,
   praeparavit orbem in sapientia sua,
   [Col. 0925C] et in prudentia sua extendit coelos.
Eante eo vocem,
Multiplicantur aquae in coelo:
Qui levat nubes ab extremo terrae,
   fulgura in pluviam fecit:
   et produxit ventum de thesauris suis.
Stultus factus est omnis homo a scientia:
   confusus est omnis conflator in sculptili,
   quia mendax conflatio ejus [Al. eorum],
   nec est spiritus in eis.
Vana sunt opera, et risu digna,
   in tempore visitationis suae peribunt.
Non sicut haec, pars Jacob:
   quia qui fecit omnia, ipse est,
   et Israel sceptrum haereditatis ejus:
   Dominus exercituum nomen ejus.
Collidis tu mihi vasa belli,
   et ego collidam in te gentes,
   et disperdam in te regna:
[Col. 0925D] Et collidam in te equum et equitem ejus:
   et collidam in te currum et ascensorem ejus:
Et collidam in te virum et mulierem:
   et collidam in te senem et puerum:
   et collidam in te juvenem et virginem:
   et collidam in te pastorem et gregem ejus:
   et collidam in te agricolam et jugales ejus.
Et collidam in te duces et magistratus.
Et reddam Babyloni, et cunctis habitatoribus Chaldaeae,
      omne malum suum quod fecerunt in Sion,
   in oculis vestris, ait Dominus.
Ecce ego ad te, mons pestifer, ait Dominus,
   qui corrumpis universam terram:
Et extendam manum meam super te,
   et evolvam te de petris;
Et dabo te in montem combustionis:
   et non tollent de te lapidem in angulum, et lapidem
      in fundamenta,
   [Col. 0926A] sed perditus in aeternum eris, ait Dominus.
Levate signum in terra:
   clangite buccina in gentibus,
   sanctificate super eam, gentes:
Annuntiate contra illam, regibus Ararat, Menni, et
      Aschenez:
   numerate contra eam Taphsar,
   adducite equum quasi bruchum aculeatum.
Sanctificate contra eam gentes,
   reges Mediae, duces ejus, et universos magistratus
      ejus,
   cunctamque terram potestatis ejus.
Et commovebitur terra, et turbabitur:
   quia evigilabit contra Babylonem cogitatio Domini,
   ut ponat terram Babylonis desertam et inhabitabilem.
Cessaverunt fortes Babylonis a praelio,
   habitaverunt in praesidiis:
De voratum est robur eorum,
   et facti sunt quasi mulieres:
[Col. 0926B] Incensa sunt tabernacula ejus,
   contriti sunt vectes ejus.
Currens obviam currenti veniet:
   et nuntius obvius nuntianti:
Ut annuntiet regi Babylonis,
      quia capta est civitas ejus a summo
      usque ad summum:
Et vada praeoccupata sunt,
   et paludes incensae sunt igni,
   et viri bellatores conturbati sunt.
Quia haec dicit Dominus exercituum Deus Israel:
Filia Babylonis quasi area, tempus triturae ejus:
   adhuc modicum, et veniet tempus messionis ejus.
Comedit me,
   devoravit me Nabuchodonosor rex Babylonis:
Reddidit me quasi vas inane,
   absorbuit me quasi draco;
Replevit ventrem suum teneritudine mea,
   et ejecit me.
[Col. 0926C] Iniquitas adversum me,
   et caro mea super Babylonem, dicit habitatio
      Sion:
Et sanguis meus super habitatores Chaldaeae:
   dicit Jerusalem.
Propterea haec dicit Dominus:
Ecce ego judicabo causam tuam, et ulciscar ultionem
      tuam,
   et desertum faciam mare ejus,
   et siccabo venam ejus.
Et erit Babylon in tumulos,
   habitatio draconum, stupor, et sibilus, eo quod
      non sit habitator.
Simul et leones rugient,
   excutient comas veluti catuli leonum.
In calore eorum ponam potus eorum,
   et inebriabo eos, ut sopiantur, et dormiant somnum
      sempiternum,
   et non consurgant, dicit Dominus.
[Col. 0926D] Deducam eos quasi agnos ad victimam,
   et quasi arietes cum haedis.
Quomodo capta est Sesach,
   et comprehensa est inclyta universae terrae?
Quomodo facta est in stuporem Babylon inter gentes?
Ascendit super Babylonem mare,
   multitudine fluctuum ejus operta est.
Factae sunt civitates ejus in stuporem,
   terra inhabitabilis et deserta,
   terra in qua nullus habitet,
   nec transeat per eam filius hominis.
Et visitabo super Bel in Babylone,
   et ejiciam quod absorbuerat de ore ejus,
   et non confluent ad eum ultra gentes:
Siquidem et murus Babylonis corruet.
Egredimini de medio ejus, populus meus:
ut salvet unusquisque animam suam ab ira furoris
      Domini.
[Col. 0927A] Et ne forte mollescat cor vestrum, et timeatis auditum,
   qui audietur in terra:
Et veniet in anno auditio,
   et post hunc annum auditio, et iniquitas in terra,
   et dominator super dominatorem.
Propterea ecce dies veniunt,
   et visitabo super sculptilia Babylonis:
Et omnis terra ejus confundetur,
   et universi interfecti ejus cadent in medio ejus.
Et laudabunt super Babylonem coeli et terra, et
      omnia quae in eis sunt:
   quia ab aquilone venient ei praedones, ait Dominus.
Et quomodo fecit Babylon, ut caderent occisi in
      Israel:
   sic de Babylone cadent occisi in universa terra.
Qui fugistis gladium,
Venite, nolite stare:
Recordamini procul Domini,
   et Jerusalem ascendat super cor vestrum.
[Col. 0927B] Confusi sumus, quoniam audivimus opprobrium:
   operuit ignominia facies nostras:
   quia venerunt alieni super sanctificationem domus
      Domini.
Propterea ecce dies veniunt, ait Dominus:
   et visitabo super sculptilia ejus,
   et in omni terra ejus mugiet vulneratus:
Si ascenderit Babylon in coelum, et firmaverit in
      excelso robur suum:
   a me venient vastatores ejus, ait Dominus.
Vox clamoris de Babylone:
   et contritio magna de terra Chaldaeorum:
Quoniam vastavit Dominus Babylonem,
   et perdidit ex ea vocem magnam:
Et sanabunt fluctus eorum quasi aquae multae:
   dedit sonitum vox eorum.
Quia venit super eam, id est, super Babylonem, praedo,
   et apprehensi sunt fortes ejus;
Et emarcuit arcus eorum,
   [Col. 0927C] quia fortis ultor Dominus reddens retribuet.
Et inebriabo principes ejus, et sapientes ejus,
   et duces ejus, et magistratus ejus, et fortes ejus:
Et dormient somnum sempiternum,
   et non expergiscentur, ait rex,
Dominus exercituum nomen ejus.
Haec dicit Dominus exercituum:
Murus Babylonis ille latissimus suffossione suffodietur,
   et portae ejus excelsae igni comburentur,
   et labores populorum ad nihilum,
   et gentium in ignem erunt, et disperibunt.
Verbum quod praecepit Jeremias propheta, Saraiae
      filio Neriae filii Maasiae,
   cum pergeret cum Sedecia rege in Babylonem,
   in anno [a 1Kb] quarto regni ejus:
Saraias autem erat princeps prophetiae:
Et scripsit Jeremias omne malum, quod venturum
      erat super Babylonem, in libro uno:
   omnia verba haec, quae scripta sunt contra Babylonem:
[Col. 0927D] Et dixit Jeremias ad Saraiam:
Cum veneris in Babylonem, et videris, et legeris
      omnia verba haec, dices:
Domine, tu locutus es contra locum istum ut disperderes
      eum:
   ne sit qui in eo habitet ab homine usque ad pecus,
      et ut sit perpetua solitudo.
Cumque compleveris legere librum istum, ligabis ad
      eum lapidem,
   et projicies illum in medium Euphraten, et dices:
Sic submergetur Babylon,
   et non consurget a facie afflictionis, quam ego adduco
      super eam,
   et dissolvetur.


[Col. 0928A] Huc usque verba Jeremiae.

[Cap. LII.] Filius viginti et unius anni Sedecias cum regnare coepisset: et undecim annis regnavit in Jerusalem, et nomen matris ejus Amital, filia Jeremiae de Lobna. Et fecit malum in oculis Domini, juxta omnia quae fecerat Joacim. Quoniam furor Domini erat in Jerusalem et in Juda, usquequo projiceret eos a facie sua: et recessit Sedecias a rege Babylonis. Factum est autem in anno nono regni ejus, in mense decimo, decima mensis: Venit Nabuchodonosor rex Babylonis, ipse et omnis exercitus ejus, adversus Jerusalem, et obsederunt eam, et aedificaverunt contra eam munitiones in circuitu. Et fuit civitas obsessa usque in undecimum annum regis Sedeciae. Mense autem quarto, nona mensis, [Col. 0928B] obtinuit fames civitatem: et non erant alimenta populo terrae. Et dirupta est civitas, et omnes viri bellatores ejus fugerunt, exieruntque de civitate nocte, per viam portae, quae est inter duos muros, et ducit ad hortum regis (Chaldaeis obsidentibus urbem in gyro) et abierunt per viam, quae ducit in eremum. Persecutus est autem exercitus Chaldaeorum regem, et apprehenderunt Sedeciam in deserto, quod est juxta Jericho: et omnis comitatus ejus diffugit ab eo. Cumque comprehendissent regem, adduxerunt eum ad regem Babylonis in Reblatha, quae est in terra Emath: et locutus est ad eum judicia. Et jugulavit rex Babylonis filios Sedeciae in oculis ejus: sed et omnes principes Juda occidit in Reblatha. Et oculos Sedeciae eruit, et vinxit eum compedibus, et [Col. 0928C] adduxit eum rex Babylonis in Babylonem, et posuit eum in domo carceris usque in diem mortis ejus. In mense autem quinto decima mensis, ipse est annus nonus decimus Nabuchodonosor regis Babylonis: venit Nabuzardan princeps militiae qui stabat coram rege Babylonis in Jerusalem. Et incendit domum Domini, et domum regis, et omnes domos Jerusalem, et omnem domum magnam igni combussit. Et totum murum Jerusalem per circuitum destruxit, cunctus exercitus Chaldaeorum, qui erat cum magistro militiae. De pauperibus autem populi, et de reliquo vulgo, quod remanserat in civitate, et de perfugis, qui transfugerant ad regem Babylonis, et caeteros de multitudine, transtulit Nabuzardan princeps militiae. De pauperibus vero terrae reliquit Nabuzardan [Col. 0928D] princeps militiae in vinitores, et in [Al. tacet in] agricolas. Columnas quoque aereas, quae erant in domo Domini, et bases, et mare aereum, quod erat in domo Domini, confregerunt Chaldaei, et tulerunt omne aes eorum in Babylonem. Et lebetes, et creagras, et psalteria, et phialas, et mortariola, et omnia vasa aerea, quae in ministerio fuerant, tulerunt: et hydrias, et thymiamateria, et urceos, et pelves, et candelabra, et mortaria, et cyathos: quotquot aurea, aurea, et quotquot argentea, argentea, tulit magister militiae: columnas duas, et mare unum, et vitulos duodecim aereos, qui erant sub basibus, [Col. 0929A] quas fecerat rex Salomon in domo Domini: non erat pondus aeris omnium vasorum horum. De columnis autem, decem et octo cubiti altitudinis erant in columna una, et funiculus duodecim cubitorum circumibat eam: porro grossitudo ejus quatuor digitorum, et intrinsecus cava erat. Et capitella super utramque aerea: altitudo capitelli unius quinque cubitorum: et retiacula, et malogranata super coronam in circuitu, omnia aerea. Similiter columnae secundae, et malogranata. Et fuerunt malogranata nonaginta sex dependentia: et omnia malogranata centum retiaculis circumdabantur. Et tulit magister militiae Saraim sacerdotem primum, et Sophoniam sacerdotem secundum, et tres custodes vestibuli. Et de civitate tulit eunuchum unum, qui erat praepositus super [Col. 0929B] viros bellatores: et septem viros de his, qui videbant faciem regis, qui inventi sunt in civitate, et scribam principem militum, qui probabat tyrones: et sexaginta viros de populo terrae, qui inventi sunt in medio civitatis. Tulit autem eos Nabuzardan magister militiae, et duxit eos ad regem Babylonis in Reblatha. Et percussit eos rex Babylonis, et interfecit [Col. 0930A] eos in Reblatha in terra Emath: et translatus est Juda de terra sua. Iste est populus, quem transtulit Nabuchodonosor: In anno septimo, Judaeos tria millia et viginti tres: In anno octavodecimo Nabuchodonosor, de Jerusalem animas octingentas triginta duas. In anno vigesimo tertio Nabuchodonosor, transtulit Nabuzardan magister militiae animas Judaeorum septingentas quadraginta quinque. Omnes ergo animae, quatuor millia sexcentae. Et factum est in trigesimo septimo anno transmigrationis Joiachim regis Juda, duodecimo mense, vigesima quinta mensis, elevavit Evilmerodach rex Babylonis ipso anno regni sui, caput Joiachim regis Juda, et eduxit eum de domo carceris. Et locutus est cum eo bona, et posuit thronum ejus super thronos regum, qui erant [Col. 0930B] post se in Babylone. Et mutavit vestimenta carceris ejus, et comedebat panem coram eo semper [a 1Kb] cunctis diebus vitae suae. Et cibaria ejus, cibaria perpetua dabantur ei a rege Babylonis, statuta per singulos dies, usque ad diem mortis suae, cunctis diebus vitae ejus.



[a 3Kb] INCIPIUNT CINOTH, ID EST, LAMENTATIONES JEREMIAE PROPHETAE.
[Col. 0929]
[Col. 0929C]
[Aleph.] Quomodo sedet sola civitas plena populo:
   facta est quasi vidua domina gentium:
   princeps provinciarum facta est sub tributo.
[Col. 0930C] Plorans ploravit in nocte, et lacrymae ejus in maxillis
      ejus:
   non est qui consoletur eam ex omnibus caris ejus;
   [Col. 0931A] omnes amici ejus spreverunt eam, et facti sunt ei
      inimici.
[Gimel.] Migravit Juda propter afflictionem et multitudinem
      servitutis:
   habitavit inter gentes, nec invenit requiem:
   omnes persecutores ejus apprehenderunt eam
      inter angustias.
[Daleth.] Viae Sion lugent, eo quod non sint qui veniant
      ad solemnitatem:
   omnes portae ejus destructae: sacerdotes ejus gementes:
   virgines ejus squalidae, et ipsa oppressa amaritudine.
[He.] Facti sunt hostes ejus in capite, inimici ejus
      locupletati sunt:
   quia Dominus locutus est super eam propter multitudinem
      iniquitatum ejus:
   parvuli ejus ducti sunt in captivitatem ante faciem
      tribulantis.
[Vav.] Et egressus est a filia Sion omnis decor ejus:
   [Col. 0931B] facti sunt principes ejus velut arietes non invenientes
      pascua:
   et abierunt absque fortitudine ante faciem subsequentis.
[Zain.] Recordata est Jerusalem dierum afflictionis
      suae, et praevaricationis omnium desiderabilium
      suorum, quae habuerat a diebus antiquis,
   cum caderet populus ejus in manu hostili, et non
      esset auxiliator:
   viderunt eam hostes, et deriserunt sabbata ejus.
[Heth.] Peccatum peccavit Jerusalem, propterea instabilis
      facta est,
   omnes, qui glorificabant eam, spreverunt illam,
      quia viderunt ignominiam ejus:
   ipsa autem gemens et conversa retrorsum.
[Teth.] Sordes ejus in pedibus ejus, nec recordata
      est finis sui:
   deposita est vehementer, non habens consolatorem:
   [Col. 0931C] vide, Domine, afflictionem meam, quoniam erectus
      est mimicus.
[Jod.] Manum suam misit hostis ad omnia desiderabilia
      ejus:
   quia vidit gentes ingressas sanctuarium suum,
   de quibus praeceperas, ne intrarent in Ecclesiam
      tuam.
[Chaph.] Omnis populus ejus gemens, et quaerens
      panem:
   dederunt pretiosa quaeque pro cibo ad refocillandam
      animam.
   Vide, Domine, et considera, quoniam facta sum
      vilis.
[Lamed.] O vos omnes, qui transitis per viam,
   attendite, et videte si est dolor sicut dolor meus:
   quoniam vindemiavit me, ut locutus est Dominus
      in die irae furoris sui.
[Mem.] De excelso misit ignem in ossibus meis, et
      erudivit me:
   [Col. 0931D] expandit rete pedibus meis, convertit me retrorsum:
   posuit me desolatam, tota die moerore confectam.
[Nun.] Vigilavit jugum iniquitatum mearum.
   in manu ejus convolutae sunt, et impositae collo
      meo: infirmata est virtus mea:
   dedit me Dominus in manu, de qua non potero
      surgere.
[Samech.] Abstulit omnes magnificos meos Dominus
      de medio mei:
   vocavit adversum me tempus, ut contereret electos
      meos:
   torcular calcavit Dominus virgini filiae Juda.
[Ain.] Idcirco ego plorans, et oculus meus deducens
      aquas:
   quia longe factus est a me consolator, convertens
      animam meam:
   facti sunt filii mei perditi, quoniam invaluit inimicus.
[Col. 0932A] [Phe.] Expandit Sion manus suas, non est qui consoletur
      eam:
   mandavit Dominus adversum Jacob in circuitu
      ejus hostes ejus:
   facta est Jerusalem quasi polluta menstruis inter eos.
[Sade.] Justus est Dominus, quia os ejus ad iracundiam
      provocavi.
   Audite, obsecro, universi populi, et videte dolorem
      meum:
   virgines meae et juvenes mei abierunt in captivitatem.
[Coph.] Vocavi amicos meos, et ipsi deceperunt me:
   sacerdotes mei et senes mei in urbe consumpti
      sunt:
   quia quaesierunt cibum sibi, ut refocillarent animam
   suam.
[Res.] Vide, Domine, quoniam tribulor, conturbatus
      est venter meus:
   subversum est cor meum in memetipsa,
   quoniam amaritudine plena sum.
   [Col. 0932B] foris interficit gladius, et domi mors similis est.
[Sin.] Audierunt quia ingemisco ego, et non est qui
      consoletur me;
   omnes inimici mei audierunt malum meum, laetati
      sunt, quoniam tu fecisti:
   adduxisti diem consolationis, et fient similes mei.
[Thav.] Ingrediatur omne malum eorum coram te:
   et vindemia eos, sicut vindemiasti me propter
      omnes iniquitates meas:
   multi enim gemitus mei, et cor meum moerens.
[Cap. II. Aleph.] Quomodo obtexit caligine in furore
      suo Dominus filiam Sion:
   projecit de coelo in terram inclytam Israel,
   et non est recordatus scabelli pedum suorum in
      die furoris sui.
[Beth.] Praecipitavit Dominus, nec pepercit, omnia
      speciosa Jacob:
   destruxit in furore suo munitiones virginis Juda,
   et dejecit in terram: polluit regnum, et principes
      [Col. 0932C] ejus.
[Gimel.] Confregit in ira furoris sui omne cornu
      Israel:
   avertit retrorsum dexteram suam a facie inimici:
   et succendit in Jacob quasi ignem flammae devorantis
      in gyro.
[Daleth.] Tetendit arcum suum quasi inimicus, firmavit
      dexteram suam quasi hostis:
   et occidit omne quod pulchrum erat visu in tabernaculo
      filiae Sion,
   effudit quasi ignem indignationem suam.
[He.] Factus est Dominus velut inimicus:
   praecipitavit Israel, praecipitavit omnia moenia
      ejus:
   dissipavit munitiones ejus, et replevit in filia Juda
      humiliatum et humiliatam.
[Vav.] Et dissipavit quasi hortum tentorium suum,
      demolitus est tabernaculum suum:
   oblivioni tradidit Dominus in Sion festivitatem
      [Col. 0932D] et sabbatum;
   et opprobrio, in indignatione furoris sui, regem
      et sacerdotem.
[Zain.] Repulit Dominus altare suum, maledixit sanctificationi
      suae:
   tradidit in manu inimici muros turrium ejus:
   vocem dederunt in domo Domini sicut in die solemni.
[Heth.] Cogitavit Dominus dissipare murum filiae
      Sion:
   tetendit funiculum suum, et non avertit manum
      suum a perditione:
   luxitque antemurale, et murus pariter dissipatus
      est.
[Theth.] Defixae sunt in terra portae ejus:
   perdidit, et contrivit vectes ejus: regem ejus et
      principes ejus in gentibus:
   non est lex, et prophetae ejus non invenerunt visionem
      a Domino.
[Col. 0933A] [Jod.] Sederunt in terra, conticuerunt senes filiae
      Sion:
   consperserunt cinere capita sua, accincti sunt ciliciis,
   abjecerunt in terram capita sua virgines Jerusalem.
[Chaph.] Defecerunt prae lacrymis oculi mei, conturbata
      sunt viscera mea:
   effusum est in terra jecur meum super contritione
      filii populi mei,
   cum deficeret parvulus et lactens in plateis oppidi.
[Lamed.] Matribus suis dixerunt: Ubi est triticum et
      vinum?
   cum deficerent quasi vulnerati in plateis civitatis:
   cum exhalarent animas suas in sinu matrum suarum.
[Mem.] Cui comparabo te? vel cui assimilabo te, filia
      Jerusalem?
   cui exaequabo te, et consolabor te, virgo filia
      [Col. 0933B] Sion?
   magna est enim velut mare contritio tua: quis
      medebitur tui?
[Nun.] Prophetae tui viderunt tibi falsa, et stulta,
   nec aperiebant iniquitatem tuam, ut te ad poenitentiam
      provocarent:
   viderunt autem tibi assumptiones falsas, et ejectiones.
[Samech.] Plauserunt super te manibus omnes transeuntes
      per viam:
   Sibilaverunt, et moverunt caput suum super filiam
      Jerusalem.
   Haeccine est urbs, dicentes, perfecti decoris, gaudium
      universae terrae?
[Phe [a 2Kb] ] Aperuerunt super te os suum omnes inimici
      tui:
   sibilaverunt, et fremuerunt dentibus, et dixerunt:
      Devorabimus:
   en ista est dies, quam exspectabamus, invenimus,
      [Col. 0933C] vidimus.
[Ain.] Fecit Dominus quae cogitavit, complevit sermonem
      suum, quem praeceperat a diebus antiquis;
   destruxit, et non pepercit, et laetificavit super te
      inimicum,
   et exaltavit cornu hostium tuorum.
[Sade.] Clamavit cor eorum ad Dominum super muros
      filiae Sion:
   Deduc quasi torrentem lacrymas, per diem et noctem:
   non des requiem tibi, neque taceat pupilla oculi
      tui.
[Coph.] Consurge, lauda in nocte, in principio vigiliarum:
   effunde sicut aquam cor tuum ante conspectum
      Domini:
   leva ad eum manus tuas pro anima parvulorum
      tuorum, qui defecerunt in fame in capite omnium
      [Col. 0933D] compitorum.
[Res.] Vide, Domine, et considera quem vindemiaveris
      ita:
   ergone comedent mulieres fructum, suum parvulos
      ad mensuram palmae?
   si occiditur in sanctuario Domini sacerdos, et
      propheta?
[Col. 0934A] [Sin.] Jacuerunt in terra foris puer et senex:
   virgines meae, et juvenes mei ceciderunt in gladio:
   interfecisti in die furoris tui: percussisti, nec
      misertus es.
[Thau.] Vocasti quasi ad diem solemnem, qui terrerent
      me de circuitu,
   et non fuit in die furoris Domini qui effugeret, et
      relinqueretur,
   quos educavi, et enutrivi, inimicus meus consumpsit
      eos.
[Cap. III. Aleph.] Ego vir videns paupertatem meam
      in virga indignationis ejus.
Me minavit, et adduxit in tenebras, et non in lucem.
Tantum in me vertit, et convertit manum suam tota
      die.
[Beth.] Vetustam fecit pellem meam, et carnem
      meam, contrivit ossa mea.
Aedificavit in gyro meo, et circumdedit me felle et
      labore.
[Col. 0934B] In tenebrosis collocavit me, quasi mortuos sempiternos.
[Gimel.] Circumaedificavit adversum me, ut non
      egrediar: aggravavit compedem meum,
Sed et cum clamavero, et rogavero, exclusit orationem
      meam.
Conclusit vias meas lapidibus quadris, semitas
      meas subvertit.
[Daleth.] Ursus insidians factus est mihi: leo in absconditis.
Semitas meas subvertit, et confregit me: posuit me
      desolatam.
Tetendit arcum suum, et posuit me quasi signum
      ad sagittam.
[He.] Misit in renibus meis filias pharetrae suae.
Factus sum in derisum omni populo meo, canticum
      eorum tota die.
Replevit me amaritudinibus, inebriavit me absynthio.
[Col. 0934C] [Vav.] Et fregit ad numerum dentes meos, cibavit
      me cinere.
Et repulsa est a pace anima mea, oblitus sum bonorum.
Et dixi: Periit finis meus, et spes mea a Domino.
[Zain.] Recordare paupertatis, et transgressionis
      meae, absynthii, et fellis.
Memoria memor ero, et tabescet in me anima mea.
Haec recolens in corde meo, ideo sperabo.
[Heth.] Misericordiae Domini quia non sumus consumpti:
      quia non defecerunt miserationes ejus.
Novi diluculo, multa est fides tua.
Pars mea Dominus, dixit anima mea: propterea
      exspectabo eum.
[Teth.] Bonus est Dominus sperantibus in eum,
      animae quaerenti illum.
Bonum est praestolari cum silentio salutare Dei.
Bonum est viro, cum portaverit jugum ab adolescentia
      sua.
[Col. 0934D] [Jod.] Sedebit solitarius, et tacebit: quia levavit
      super se.
Ponet in pulvere os suum, si forte sit spes.
Dabit percutienti se maxillam, saturabitur opprobriis.
[Chaph.] Quia non repellet in sempiternum Dominus.
[Col. 0935A] Quia si abjecit, et miserebitur secundum multitudinem
      misericordiarum suarum.
Non enim humiliavit ex corde suo, et abjecit filios
      hominum.
[Lamed.] Ut contereret sub pedibus suis omnes vinctos
      terrae.
Ut declinaret judicium viri in conspectu vultus Altissimi.
Ut perverteret hominem in judicio suo, Dominus
      ignoravit.
[Mem.] Quis est iste, qui dixit ut fieret, Domino
      non jubente?
Ex ore Altissimi non egredientur nec mala nec
      bona?
Quid murmuravit homo vivens, vir pro peccatis suis?
[Nun.] Scrutemur vias nostras, et quaeramus, et
      revertamur ad Dominum.
Levemus corda nostra cum manibus ad Dominum
      in coelos.
Nos inique egimus, et ad iracundiam provocavimus:
      [Col. 0935B] idcirco tu inexorabilis es.
[Samech.] Operuisti in furore, et percussisti nos:
      occidisti, nec pepercisti.
Opposuisti nubem tibi, ne transeat oratio.
Eradicationem, et abjectionem posuisti me in medio
      populorum.
[Phe.] Aperuerunt super nos os suum omnes inimici.
Formido et laqueus facta est nobis vaticinatio, et
      contritio.
Divisiones aquarum deduxit oculus meus, in contritione
      filiae populi mei.
[Ain.] Oculus meus afflictus est, nec tacuit, eo quod
      non esset requies.
Donec respiceret et videret Dominus de coelis.
Oculus meus depraedatus est animam meam in cunctis
      filiabus urbis meae.
[Sade.] Venatione ceperunt me quasi avem inimici
      mei gratis.
[Col. 0935C] Lapsa est in lacum vita mea, et posuerunt lapidem
      super me.
Inundaverunt aquae super caput meum: dixi:
      Perii.
[Coph.] Invocavi nomen tuum, Domine, de lacu novissimo.
Vocem meam audisti: ne avertas aurem tuam a
      singultu meo, et clamoribus.
Appropinquasti in die, quando invocavi te: dixisti:
      ne timeas.
[Res.] Judicasti, Domine, causam animae meae, redemptor
      vitae meae.
Vidisti, Domine, iniquitatem eorum adversum me:
      judica judicium meum.
Vidisti omnem furorem, universas cogitationes eorum
      adversum me.
[Sin.] Audisti opprobrium eorum, Domine, omnes
      cogitationes eorum adversum me.
Labia insurgentium mihi, et meditationes eorum
      adversum me tota die.
[Col. 0935D] Sessionem eorum, et resurrectionem eorum, vide,
      ego sum psalmus eorum.
[Thav.] Reddes eis vicem, Domine, juxta opera manuum
      suarum.
Dabis eis scutum cordis [a 1Kb] laborem tuum.
Persequeris in furore, et conteres eos sub coelis,
      Domine.
[Cap. IV. Aleph.] Quomodo obscuratum est aurum,
      mutatus est color optimus,
   dispersi sunt lapides sanctuarii in capite omnium
      platearum?
[Beth.] Filii Sion inclyti, et amicti auro primo:
   quomodo reputati sunt in vasa testea,
   [Col. 0936A] opus manuum figuli?
[Gimel.] Sed et lamiae nudaverunt mammam,
   lactaverunt catulos suos:
   filia populi mei crudelis, quasi struthio in deserto.
[Daleth.] Adhaesit lingua lactentis ad palatum ejus
      in siti:
   parvuli petierunt panem,
   et non erat qui frangeret eis.
Qui vescebantur voluptuose, interierunt in viis:
   qui nutriebantur in croceis,
   amplexati sunt stercora.
[Vav.] Et major effecta est iniquitas filiae populi
   mei, peccato Sodomorum, quae subversa est in
      momento,
   et non ceperunt in ea manus.
[Zain.] Candidiores Nazaraei ejus nive, nitidiores
      lacte,
   rubicundiores ebore antiquo,
   sapphiro pulchriores.
[Col. 0936B] [Heth.] Denigrata est super carbones facies eorum,
      et non sunt cogniti in plateis:
   adhaesit cutis eorum ossibus:
   aruit, et facta est quasi lignum.
[Teth.] Melius fuit occisis gladio, quam interfectis
      fame:
   quoniam isti extabuerunt consumpti
   a sterilitate terrae.
[Jod.] Manus mulierum misericordium coxerunt filios
      suos:
   facti sunt cibus earum,
   in contritione filiae populi mei.
[Chaph] Complevit Dominus furorem suum,
   effudit iram indignationis suae:
   et succendit ignem in Sion, et devoravit fundamenta
      ejus.
[Lamed.] Non crediderunt reges terrae,
   et universi habitatores orbis,
   quoniam ingrederetur hostis et inimicus per portas
      [Col. 0936C] Jerusalem.
[Mem.] Propter peccata prophetarum ejus,
   et iniquitates sacerdotum ejus,
   qui effuderunt in medio ejus sanguinem justorum.
[Nun.] Erraverunt caeci in plateis,
   polluti sunt in sanguine:
   cumque non possent, tenuerunt lacinias suas.
[Samech.] Recedite, polluti, clamaverunt eis: recedite,
      abite, nolite tangere:
   jurgati quippe sunt,
   et commoti dixerunt inter gentes: Non addet
      ultra ut habitet in eis.
[Phe.] Facies Domini divisit eos, non addet ut respiciat
      eos:
   facies sacerdotum non erubuerunt,
   neque senum miserti sunt.
[Ain.] Cum adhuc subsisteremus, defecerunt oculi
      nostri ad auxilium nostrum vanum,
   cum respiceremus attenti ad gentem,
   quae salvare non poterat.
[Col. 0936D] [Sade.] Lubricaverunt vestigia nostra in itinere platearum
      nostrarum,
   appropinquavit finis noster;
   completi sunt dies nostri, quia venit finis noster.
[Coph.] Velociores fuerunt persecutores nostri
      aquilis coeli:
   super montes persecuti sunt nos,
   in deserto insidiati sunt nobis.
[Res.] Spiritus oris nostri Christus Dominus
   captus est in peccatis nostris:
   cui diximus: In umbra tua vivemus in gentibus.
[Sin.] Gaude, et laetare, filia Edom, quae habitas in
      terra Hus:
   [Col. 0937A] ad te quoque perveniet calix.
   inebriaberis, atque nudaberis.
[Thau.] Completa est iniquitas tua, filia Sion, non
   addet ultra ut transmigret te:
   visitavit iniquitatem tuam, filia Edom,
   discooperuit peccata tua.


INCIPIT [a 3Kb] ORATIO JEREMIAE PROPHETAE.

[Cap. V.] Recordare, Domine, quid acciderit
   nobis, intuere, et respice opprobrium nostrum.
Haereditas nostra versa est ad alienos, domus nostrae
      ad extraneos.
Pupilli facti sumus absque patre, matres nostrae
      quasi viduae.
Aquam nostram pecunia bibimus: ligna nostra pretio
      comparavimus.
[Col. 0937B] Cervicibus nostris minabamur, lassis non dabatur
      requies.
Aegypto dedimus manum, et Assyriis ut saturaremur
      pane.
Patres nostri peccaverunt, et non sunt, et nos iniquitates
      eorum portavimus.
Servi dominati sunt nostri: non fuit qui redimeret
      de manu eorum.
[Col. 0938A] In animabus nostris afferebamus panem nobis, a
      facie gladii in deserto.
Pellis nostra, quasi clibanus exusta est a facie tempestatum
      famis.
Mulieres in Sion humiliaverunt, et virgines in civitatibus
      Juda.
Principes manu suspensi sunt: facies senum non
      erubuerunt.
Adolescentibus impudice abusi sunt, et pueri in
      ligno corruerunt.
Senes de portis defecerunt, juvenes de choro psallentium.
Defecit gaudium cordis nostri: versus est in luctum
      chorus noster.
Cecidit corona capitis nostri: vae nobis, quia peccavimus.
Propterea moestum factum est cor nostrum, ideo
      contenebrati sunt oculi nostri.
Propter montem Sion, quia disperiit, vulpes ambulaverunt
      in eo.
[Col. 0938B] Tu autem, Domine, in aeternum permanebis, solium
      tuum in generationem et generationem:
Quare in perpetuum oblivisceris nostri? derelinques
      nos in longitudine dierum?
Converte nos, Domine, ad te, et convertemur: innova
      dies nostros, sicut a principio.
Sed projiciens repulisti nos, iratus es contra nos
      vehementer [b 1Kb] .


[Col. 0937] Explicit Jeremias propheta.




[Col. 0937]
[LIBER EZECHIELIS.]



PRAEFATIO HIERONYMI IN EZECHIELEM.

[Col. 0937D] Ezechiel propheta cum Joachin rege Juda captivus ductus est in Babylonem: ibique iis qui cum eo capti [Al. captivi] fuerant, prophetavit, poenitentibus quod ad Jeremiae vaticinium se ultro adversariis tradidissent, et viderent adhuc urbem Jerosolymam [a 1Kb] stare, quam ille casuram esse praedixerat. Trigesimo autem aetatis suae [b 1Kb] anno, et captivitatis quinto, exorsus est ad concaptivos loqui. Et eodem tempore, licet posterior, hic in Chaldea, Jeremias in Judaea [Col. 0938D] prophetaverunt. Sermo ejus nec satis disertus, nec admodum rusticus est: sed ex utroque medie temperatus. Sacerdos et ipse, sicut et Jeremias: principia voluminis et finem magnis habens obscuritatibus involuta. Sed et Vulgata ejus editio non multum distat ab Hebraico. Unde satis miror quid causae exstiterit, ut si eosdem in universis libris habemus interpretes, in aliis eadem, in aliis diversa transtulerint. Legite igitur et hunc juxta translationem nostram; [Col. 0939A] quia per cola scriptus et commata, manifestiorem legentibus sensum tribuit. Si autem amici mei et hunc subsannaverint, dicite eis quod nemo eos compellat [Col. 0940A] ut [a 13Kb] scribant. Sed vereor, ne illud eis eveniat quod Graece significantius dicitur, ut vocentur [b 133Kb] , id est, manducantes sannas.



INCIPIT LIBER EZECHIELIS PROPHETAE.
[Col. 0939]

[Col. 0939C] [Cap. I.] Et factum est in tricesimo anno, in quarto, in quinta mensis, cum essem in medio captivorum juxta fluvium Chobar, aperti sunt coeli, et vidi visiones Dei.
In quinta mensis,
   ipse est annus quintus transmigrationis regis Joachin,
Factum est verbum Domini ad Ezechielem filium
      Buzi sacerdotem in terra Chaldaeorum, juxta
      flumen Chobar:
   et facta est super eum ibi manus Domini.
Et vidi, et ecce ventus turbinis veniebat ab aquilone;
   et nubes magna, et ignis involvens, et splendor in
      circuitu ejus:
Et de medio ejus quasi species electri, id est, de
      medio ignis:
Et [a 1Kb] in medio ejus similitudo quatuor animalium:
   et hic aspectus eorum, similitudo hominis in eis.
Et quatuor facies uni,
   et quatuor pennae uni.
[Col. 0939D] Et pedes eorum pedes recti,
   [Col. 0940C] et planta pedis eorum quasi planta pedis vituli,
   et scintillae quasi aspectus aeris candentis.
Et manus hominis sub pennis eorum in quatuor partibus:
   et facies et pennas per quatuor partes habebant.
Junctaeque erant pennae eorum alterius ad alterum.
Non revertebantur cum incederent:
   sed unumquodque ante faciem suam gradiebatur.
Similitudo autem vultus eorum:
   facies hominis, et facies leonis a dextris ipsorum
      quatuor;
   facies autem bovis, a sinistris ipsorum quatuor,
   et facies aquilae [Al. add. desuper] ipsorum quatuor.
Et facies eorum, et pennae eorum extentae desuper:
   duae pennae singulorum jungebantur,
   et duae tegebant corpora eorum:
   et unumquodque coram facie sua ambulabat [Al.
      gradiebatur]:
Ubi erat impetus spiritus, illud gradiebantur,
   [Col. 0940D] nec revertebantur cum ambularent.
[Col. 0941A] Et similitudo animalium, aspectus eorum quasi carbonum ignis ardentium,
   et quasi aspectus lampadarum.
Haec erat visio discurrens in medio animalium,
   splendor ignis,
   et de igne fulgur egrediens.
Et animalia ibant et revertebantur,
   in similitudinem fulguris coruscantis.
Cumque aspicerem animalia,
   apparuit rota una super terram juxta animalia,
   habens [At. habentia] quatuor facies.
Et aspectus rotarum, et opus earum,
   quasi visio maris:
Et una similitudo ipsarum quatuor:
   et aspectus earum et opera,
   quasi sit rota in medio rotae.
Per quatuor partes earum euntes ibant,
   et non revertebantur cum ambularent.
Statura quoque erat rotis,
   et altitudo, et horribilis aspectus:
   [Col. 0941B] et totum corpus plenum oculis in circuitu ipsarum
      quatuor.
Cumque ambularent animalia,
   ambulabant pariter et rotae juxta ea:
Et cum elevarentur animalia de terra, elevabantur
      simul et rotae.
Quocumque ibat spiritus,
   illuc eunte spiritu, et rotae pariter levabantur,
      sequentes eum.
Spiritus enim vitae
   erat in rotis.
Cum euntibus ibant, et cum stantibus stabant:
   et cum elevatis a terra, pariter elevabantur et rotae, sequentes ea:
   quia spiritus vitae erat in rotis.
Et similitudo super capita [Al. caput] animalium firmamenti,
   quasi aspectus crystalli horribilis,
   et extensi super capita eorum desuper.
[Col. 0941C] Sub firmamento autem pennae eorum rectae alterius
      ad alterum:
   unumquodque duabus alis velabat corpus suum,
   et alterum similiter velabatur.
Et audiebam sonum alarum, quasi sonum aquarum
      multarum,
   quasi sonum sublimis Dei:
Cum ambularent, quasi sonus erat multitudinis
   ut sonus castrorum.
Cumque starent,
   demittebantur pennae eorum.
Nam cum fieret vox supra firmamentum, quod erat
      super caput eorum,
   stabant, et submittebant alas suas.
Et super firmamentum, quod erat imminens capiti
      eorum,
   quasi aspectus lapidis sapphiri similitudo throni:
   et super similitudinem throni,
   similitudo quasi aspectus hominis desuper.
Et vidi quasi speciem electri,
   [Col. 0941D] velut aspectum ignis, intrinsecus ejus per circuitum:
A lumbis ejus et desuper,
   et a lumbis ejus usque deorsum,
Vidi quasi speciem ignis splendentis in circuitu:
   velut aspectum arcus cum fuerit in nube in die
      pluviae.
Hic erat aspectus splendoris per gyrum.
[Cap. II.] Haec visio similitudinis gloriae Domini,
   et vidi, et cecidi in faciem meam,
   et audi vocem loquentis.
Et dixit ad me:
Fili hominis,
   sta super pedes tuos, et loquar tecum [Al. tibi].
Et ingressus est in me spiritus postquam locutus
   [Col. 0942A] est mihi,
   et statuit me supra pedes meos:
   et audivi loquentem ad me, et dicentem:
Fili hominis,
   mitto ego te ad filios Israel, ad gentes apostatrices, quae recesserunt a me:
   ipsi et patres eorum praevaricati sunt pactum
      meum usque ad diem hanc.
Et filii dura facie, et indomabili corde sunt, ad quos
      ego mitto te:
   et dices ad eos:
Haec dicit Dominus Deus.
Si forte vel ipsi audiant, et si forte quiescant,
   quoniam domus exasperans est:
   et scient quia propheta fuerit in medio eorum.
Tu ergo, fili hominis, ne timeas eos,
   neque sermones eorum metuas:
Quoniam increduli et subversores sunt tecum,
   et cum scorpionibus habitas.
Verba eorum ne timeas,
   [Col. 0942B] et vultus eorum ne formides,
   quia domus exasperans est.
Loqueris ergo verba mea ad eos, si forte audiant,
      et quiescant:
   quoniam irritatores sunt.
Tu autem, fili hominis, audi quaecumque loquor
      ad te,
   et noli esse exasperans, sicut domus exasperatrix
      est:
Aperi os tuum et comede quaecumque ego do
   tibi.
Et vidi, et ecce manus missa ad me, in qua erat involutus liber:
   et expandit illum coram me, qui erat scriptus intus et foris:
   et scriptae erant in eo lamentationes, et carmen,
      et vae.
[Cap. III.] Et dixit ad me:
Fili hominis,
   [Col. 0942C] quodcumque inveneris, comede:
Comede volumen istud,
et vadens loquere ad filios Israel.
Et aperui os meum,
   et cibavit me volumine illo:
Et dixit ad me:
Fili hominis,
   venter tuus comedet,
   et viscera tua complebuntur volumine isto, quod
      ego do tibi.
Et comedi illud:
   et factum est in ore meo sicut mel dulce.
Et dixit ad me:
Fili hominis,
   vade [a 1Kb] ad domum Israel,
   et loqueris verba mea ad eos.
Non enim ad populum profundi sermonis et ignotae
      [Al. difficilis] linguae tu mitteris, ad domum
      Israel:
   neque ad populos multos profundi sermonis et
      [Col. 0942D] ignotae linguae, quorum [Al. et ignoti sermonis,
      quorum] non possis audire sermones;
Et si ad illos mittereris,
   ipsi audirent te.
Domus autem Israel nolunt audire te:
   quoniam nolunt audire me.
Omnis quippe domus Israel attrita fronte est, et
      duro corde.
Ecce dedi faciem tuam valentiorem faciebus eorum,
   et frontem tuam duriorem frontibus eorum.
Ut adamantem, et ut silicem dedi faciem tuam:
Ne timeas eos, neque metuas a facie eorum:
   quia domus exasperans est.
Et dixit ad me:
[Col. 0943A] Fili hominis,
   omnes sermones meos, quos loquor ad te, assume
      in corde tuo,
   et auribus tuis audi:
Et vade, ingredere ad transmigrationem, ad filios
      populi tui,
   et loqueris ad eos, et dices eis:
Haec dicit Dominus Deus:
   si forte audiant, et quiescant.
Et assumpsit me spiritus.
   et audivi post me vocem commotionis magnae:
   Benedicta gloria Domini de loco suo:
Et vocem alarum animalium percutientium alteram
      ad alteram,
   et vocem rotarum sequentium animalia,
   et vocem commotionis magnae.
Spiritus quoque levavit me, et assumpsit me:
   et abii amarus in indignatione spiritus mei:
Manus enim Domini erat mecum,
   confortans me,
[Col. 0943B] Et veni ad transmigrationem, acervum novarum frugum,
      ad eos qui habitabant juxta Chobar,
   et sedi ubi illi sedebant:
   et mansi ibi septem diebus moerens in medio eorum.
Cum autem pertransissent septem dies,
   factum est verbum Domini ad me, dicens:
Fili hominis,
   speculatorem dedi te domui Israel:
   et audies de ore meo verbum,
   et annuntiabis eis ex me:
Si dicente me ad impium: Morte morieris,
   non annuntiaveris ei, neque locutus fueris ut
      avertatur a via sua impia, et vivat:
Ipse impius in iniquitate sua morietur,
   sanguinem autem ejus de manu tua requiram.
Si autem tu annuntiaveris impio,
   et ille non fuerit conversus ab impietate [Al. iniquitate]
      sua, et a via sua impia:
[Col. 0943C] Ipse quidem in iniquitate sua morietur,
   tu autem animam tuam liberasti.
Sed et si conversus justus a justitia sua fecerit iniquitatem:
   ponam offendiculum coram eo,
   ipse morietur, quia non annuntiasti ei:
In peccato suo morietur, et non erunt in memoria
      justitiae ejus, quas fecit:
   sanguinem vero ejus de manu tua requiram.
Si autem tu annuntiaveris justo, ut non peccet justus,
   et ille non peccaverit:
Vivens vivet, quia annuntiasti ei,
   et tu animam tuam liberasti.
Et facta est [a 1Kb] super me manus Domini,
   et dixit ad me:
Surgens egredere in campum,
   et ibi loquar tecum.
Et surgens egressus sum in campum:
   et ecce ibi gloria Domini stabat
   [Col. 0943D] quasi gloria, quam vidi juxta fluvium Chobar:
   et cecidi in faciem meam.
Et ingressus est in me spiritus, et statuit me super pedes
      meos:
   et locutus est mihi, et dixit ad me:
Ingredere, et includere in medio domus tuae.
Et tu, fili hominis,
   ecce data sunt super te vincula, et ligabunt te
      in eis:
   et non egredieris in [Al. de] medio eorum.
Et linguam tuam adhaerere faciam palato tuo, et eris
      mutus,
   nec quasi vir objurgans [b 1Kb] :
   quia domus exasperans est.
[Col. 0944A] Cum autem locutus fuero tibi, aperiam os tuum, et
      dices ad eos:
Haec dicit Dominus Deus:
Qui audit, audiat:
   et qui quiescit, quiescat:
   quia domus exasperans est.
[Cap. IV.] Et tu, fili hominis,
   sume tibi laterem, et pones eum coram te:
   et describes in eo civitatem Jerusalem.
Et ordinabis adversus eam obsidionem,
   et aedificabis munitiones, et comportabis aggerem,
   et dabis contra eam castra,
   et pones arietes in gyro.
Et tu, sume tibi sartaginem ferream,
   et pones eam in murum ferreum inter te et inter
      civitatem:
Et obfirmabis faciem tuam ad eam,
   et erit in obsidionem, et circumdabis eam:
   signum est domui Israel.
Et tu dormies super latus tuum sinistrum,
   [Col. 0944B] et pones iniquitates domus Israel super eo,
   numero dierum quibus dormies super illud,
   et assumes iniquitatem eorum.
Ego autem dedi tibi annos iniquitatis eorum,
   numero dierum trecentos et nonaginta dies:
   et portabis iniquitatem domus Israel.
Et cum compleveris haec,
   dormies super latus tuum dexterum secundo:
   et assumes iniquitatem domus Juda quadraginta
      diebus.
Diem pro anno,
   diem, inquam, pro anno dedi tibi.
Et ad obsidionem Jerusalem convertes faciem tuam,
   et brachium tuum erit extentum [Al. exertum]:
   et prophetabis adversus eam.
Ecce circumdedi te vinculis:
   et non te convertes a latere tuo in latus aliud,
   donec compleas dies obsidionis tuae.
Et tu sume tibi frumentum, et hordeum,
   [Col. 0944C] et fabam, et lentem, et milium, et viciam:
Et mittes ea in vas unum,
   et facies tibi panes numero dierum quibus dormies super latus tuum:
   trecentis et nonaginta diebus comedes illud.
Cibus autem tuus quo vesceris, erit in pondere viginti stateres in die:
   a tempore usque ad tempus comedes illud.
Et aquam in mensura bibes, sextam partem hin:
   a tempore usque ad tempus bibes illud.
Et quasi subcinericium hordeaceum comedes illud:
   et stercore, quod egreditur de homine [Al. humane],
   operies illud in oculis eorum.
Et dixit Dominus:
Sic comedent filii Israel panem suum pollutum inter
      gentes,
   ad quas ejiciam eos.
Et dixi: A a a, Domine Deus,
   ecce anima mea non est polluta;
   [Col. 0944D] et morticinum, et laceratum a bestiis non comedi
      ab infantia mea usque nunc,
   et non est ingressa in os meum omnis caro immunda.
Et dixit ad me:
Ecce dedi tibi fimum bonum pro stercoribus humanis:
   et facies panem tuum in eo.
Et dixit ad me:
Fili hominis:
Ecce ego conteram baculum panis in Jerusalem:
   Et comedent panem in pondere, et in sollicitudine:
   Et quam in mensura, et in angustia bibent:
[Col. 0945A] Ut, deficientibus pane et aqua, corruat unusquisque
      ad fratrem suum:
   et contabescant in iniquitatibus suis.
[Cap. V.] Et tu, fili hominis, sume tibi gladium acutum,
      radentem pilos:
et assumes eum, et duces per caput tuum, et per
      barbam tuam.
Et assumes tibi stateram ponderis,
   et divides eos.
Tertiam partem igni combures in medio civitatis,
   juxta completionem dierum obsidionis [Al. conclusionis]:
Et assumens tertiam partem concides gladio in circuitu
      ejus:
   tertiam vero aliam disperges in ventum,
   et gladium nudabo post eos.
Et sumes inde parvum numerum:
   et ligabis eos in summitate pallii tui.
Et ex eis rursum tolles, et projicies [Al. add. eos] in
      medio ignis, et combures eos igni [Al. tac. [Col. 0945B] igni]:
   et ex eo egredietur ignis in omnem domum Israel,
Haec dicit Dominus Deus:
Ista est Jerusalem, in medio gentium posui eam,
   et in circuitu ejus terras;
Et contempsit judicia mea,
   ut plus esset impia quam gentes;
   et praecepta mea,
   ultra quam terrae quae in circuitu ejus sunt.
Judicia enim mea projecerunt,
   et in praeceptis meis non ambulaverunt:
Idcirco haec dicit Dominus Deus:
Quia superastis gentes, quae in circuitu vestro sunt:
   et in praeceptis meis non ambulastis, et judicia
      mea non fecistis,
   et juxta judicia gentium, quae in circuitu vestro
      sunt, non estis operati;
Ideo haec dicit Dominus Deus:
Ecce ego ad te,
   [Col. 0945C] et ipse ego faciam in medio tui judicia in oculis
      gentium.
Et faciam in te quod non feci, et quibus similia ultra
      non faciam,
   propter omnes abominationes tuas.
Ideo patres comedent filios in medio tui, et filii comedent
      patres suos,
   et faciam in te judicia,
   et ventilabo universas reliquias tuas in omnem
      ventum.
Idcirco vivo ego,
   dicit Dominus Deus:
Nisi pro eo quod sanctum meum violasti in omnibus
      offensionibus tuis, et in omnibus abominationibus
      tuis:
   ego quoque confringam [Al. add. te], et non parcet
      oculus meus, et non miserebor.
Tertia tui pars peste morietur,
   et fame consumetur in medio tui:
Et tertia pars tui in gladio cadet in circuitu tuo:
   [Col. 0945D] tertiam vero partem tuam in omnem ventum dispergam,
   et gladium evaginabo post eos.
Et complebo furorem meum;
   et requiescere faciam indignationem meam in eis,
      et consolabor:
Et scient quia ego Dominus locutus sum in zelo meo,
   cum implevero indignationem meam in eis.
Et dabo te in desertum et in opprobrium gentibus,
      quae in circuitu tuo sunt,
   [Col. 0946A] in conspectu omnis praetereuntis.
Et eris opprobrium, et blasphemia,
   exemplum, et stupor in gentibus quae in circuitu
      tuo sunt,
   cum fecero in te judicia in furore, et in indignatione,
      et in increpationibus irae.
Ego Dominus locutus sum:
Quando [a 1Kb] misero sagittas famis pessimas in eos [Al. tac. in eos],
   quae erunt mortiferae,
   et quas mittam ut disperdam vos:
Et famem congregabo super vos,
   et conteram vobis [Al. tac. vobis] baculum panis.
Et immittam in vos famem,
   et bestias pessimas usque ad internecionem:
Et pestilentia et sanguis transibunt per te,
   et gladium inducam super te.
Ego Dominus locutus sum.
[Cap. VI.] Et factus est sermo Domini ad me dicens:
Fili hominis, pone faciem tuam ad montes Israel,
   [Col. 0946B] et prophetabis ad eos, et dices:
Montes Israel, audite verbum Domini Dei.
Haec dicit Dominus Deus montibus, et collibus,
   rupibus, et vallibus:
Ecce ego inducam super vos gladium,
   et disperdam excelsa vestra;
Et demoliar aras vestras,
   et confringentur simulacra vestra:
   et dejiciam interfectos vestros ante idola vestra.
Et dabo cadavera filiorum Israel ante faciem simulacrorum
      vestrorum:
   et dispergam ossa vestra circum aras vestras,
   in omnibus habitationibus vestris.
Urbes desertae erunt,
   et excelsa demolientur, et dissipabuntur:
Et interibunt arae vestrae, et confringentur:
   et cessabunt idola vestra,
   et conterentur delubra vestra,
   et delebuntur opera vestra.
[Col. 0946C] Et cadet interfectus in medio vestri:
   et scietis quoniam ego Dominus.
Et relinquam in vobis eos, qui fugerint gladium in
      gentibus,
   cum dispersero vos in terris.
Et recordabuntur mei liberati vestri in gentibus, ad
      quas captivi ducti sunt:
   quia contrivi cor eorum fornicans, et recedens a
      me;
   et oculos eorum fornicantes post idola sua:
Et displicebunt sibimet super malis quae fecerant in
      universis abominationibus suis.
Et scient, quia ego Dominus non frustra locutus sum,
   ut facerem eis malum hoc,
Haec dicit Dominus Deus:
Percute manum tuam [Al. manu tua],
   et allide pedem tuum, et dic:
Heu [b 1Kb] , ad omnes abominationes malorum domus
      Israel.
   [Col. 0946D] quia [Al. qui] gladio, fame et peste ruituri sunt.
Qui longe est, peste morietur:
   qui autem prope, gladio corruet:
Et qui relictus fuerit, et obsessus [Al. circumdatus]
      fame morietur;
   et complebo indignationem meam in eis.
Et scietis quia ego Dominus,
   cum fuerint interfecti vestri in medio idolorum
      vestrorum,
   in circuitu ararum vestrarum,
   in omni colle excelso:
   [Col. 0947A] et in cunctis summitatibus montium,
   et subtus omne lignum nemorosum,
   et subtus universam quercum frondosam,
    [a 1Kb] locum ubi accenderunt thura redolentia universis
      idolis suis.
Et extendam manum meam super eos:
   et faciam terram desolatam et destitutam,
   a deserto Deblatha,
   in omnibus habitationibus eorum:
   et scient quia ego Dominus.
[Cap. VII.] Et factus est sermo Domini ad me dicens:
Et tu, fili hominis,
Haec dicit Dominus Deus terrae Israel:
Finis venit,
   venit finis super quatuor plagas [Al. alas] terrae.
Nunc finis super te,
   et emittam furorem meum in te
Et judicabo te juxta vias tuas:
   et ponam contra te omnes abominationes tuas.
[Col. 0947B] Et non parcet oculus meus super te, et non miserebor:
   sed vias tuas ponam super te,
   et abominationes tuae in medio tui erunt:
   et scietis quia ego Dominus.
Haec dicit Dominus Deus:
Afflictio una,
   Afflictio ecce venit.
Finis venit,
   venit finis,
   evigilavit adversum te:
   ecce venit.
Venit [b 1Kb] contritio super te, qui habitas in terra:
   venit tempus, prope est dies occisionis,
   et non gloriae montium.
Nunc de propinquo effundam iram meam super te,
   et complebo [Al. replicabo] furorem meum in te:
Et judicabo te juxta vias tuas,
   et imponam tibi omnia scelera tua [Al. omnes
      abominationes tuas]:
[Col. 0947C] Et non parcet oculus meus, nec miserebor,
   sed vias tuas imponam tibi,
   et abominationes tuae in medio tui erunt:
   et scietis quia sum Dominus percutiens.
Ecce dies, ecce venit:
   egressa est [c 1Kb] contritio,
   floruit virga,
   germinavit superbia:
niquitas surrexit in virga impietatis;
   non ex eis, et non ex populo, neque ex sonitu
      eorum:
   et non erit requies in [Al. tac. in] eis.
Venit tempus, appropinquavit dies:
   qui emit, non laetetur:
   et qui vendit, non lugeat:
   quia ira super omnem populum ejus.
Quia qui vendit, ad id quod vendidit,
      non revertetur,
   et adhuc in viventibus vita eorum.
[Col. 0947D] Visio enim ad omnem multitudinem ejus non regredietur:
   et vir in iniquitate vitae suae non confortabitur.
[Col. 0948A] Canite tuba, praeparentur omnes,
   et non est qui vadat ad praelium:
   ira enim mea super universum populum [Al. omnem multitudinem] ejus.
Gladius foris, et pestis et fames intrinsecus: qui in
   agro est, gladio morietur:
   et qui in civitate, pestilentia et fame devorabuntur.
Et salvabuntur qui fugerint ex eis:
   et erunt in montibus quasi columbae convallium,
      omnes trepidi,
   et unusquisque in iniquitate sua.
Omnes manus dissolventur,
   et omnia genua fluent aquis.
Et accingent se ciliciis,
   et operiet eos formido,
   et in omni facie confusio,
   et in universis capitibus eorum [Al. tac. eorum]
      calvitium.
Argentum eorum foras projicietur,
   et aurum eorum in sterquilinium erit.
[Col. 0948B] Argentum eorum, et aurum eorum
   non valebit liberare eos in die furoris Domini.
Animam suam non saturabunt,
   et ventres eorum non implebuntur:
   quia scandalum iniquitatis eorum factum est.
Et ornamentum monilium suorum in superbiam posuerunt,
   et imagines abominationum suarum et
   simulacrorum fecerunt ex eo:
   propter hoc dedi eis illud in immunditiam.
Et dabo illud in manus alienorum ad diripiendum,
      et impiis terrae in praedam, et
   contaminabunt illud.
Et avertam faciem meam ab eis,
   et violabunt arcanum meum:
Et introibunt in illud emissarii,
   et contaminabunt illud.
   Fac conclusionem,
   quoniam terra plena est judicio sanguinum,
   [Col. 0948C] et civitas plena iniquitate.
Et adducam pessimos de gentibus,
   et possidebunt domos eorum:
Et quiescere faciam superbiam potentium, et possidebunt
      sanctuaria eorum.
Angustia superveniente, requirent pacem, et non
      erit.
   Conturbatio super conturbationem veniet,
   et auditus super auditum:
Et quaerent visionem de propheta,
   et lex peribit a sacerdote,
   et consilium a senioribus.
Rex lugebit, et princeps induetur moerore, et manus
   populi terrae conturbabuntur.
Secundum viam eorum faciam eis,
   et secundum judicia eorum judicabo eos: et scient
   quia ego Dominus.
[Cap. VIII.] Et factum est in anno sexto, in sexto
   mense, in quinta mensis:
   ego sedebam in domo mea,
[Col. 0948D] et senes Juda sedebant coram me,
   et cecidit super me ibi manus Domini Dei:
[Col. 0949A] Et vidi, et ecce similitudo quasi aspectus
   ignis ab aspectu lumborum ejus, et deorsum ignis:
   et a lumbis ejus, et sursum,
   quasi aspectus splendoris,
   ut visio electri.
Et emissa similitudo manus apprehendit me in cincinno capitis mei:
   et elevavit me spiritus inter terram et coelum:
Et adduxit me in Jerusalem in visione Dei,
   juxta ostium interius, quod respiciebat ad aquilonem,
   ubi erat statutum idolum zeli ad provocandam
      aemulationem.
Et ecce ibi gloria Dei Israel,
   secundum visionem, quam videram in campo.
Et dixit ad me:
Fili hominis,
   leva oculos tuos ad viam aquilonis:
Et levavi oculos meos ad viam aquilonis:
   [Col. 0949B] et ecce ab aquilone portae altaris,
   idolum zeli in ipso introitu,
Et dixit ad me:
Fili hominis,
   putasne, vides tu quid isti faciant, abominationes
      magnas,
   quas domus Israel facit hic, ut procul recedam a
      sanctuario meo?
   et adhuc conversus videbis abominationes majores.
Et introduxit me ad ostium atrii:
   et vidi et ecce foramen unum in pariete.
Et dixit ad me:
Fili hominis, fode parietem.
Et cum perfodissem parietem,
   apparuit ostium unum.
   Et dixit ad me:
   Ingredere, et vide abominationes pessimas, quas
      isti faciunt hic.
Et ingressus vidi,
   [Col. 0949C] et ecce omnis similitudo reptilium et animalium,
      abominatio,
   et universa idola domus Israel depicta erant in
      pariete in circuitu per totum.
Et septuaginta viri de senioribus domus Israel,
   et Jezonias filius Saphan stabat in medio eorum
      stantium ante picturas:
Et unusquisque habebat thuribulum in manu sua:
   et vapor nebulae de thure consurgebat.
Et dixit ad me:
Certe vides, fili hominis, quae seniores domus Israel
      faciunt in tenebris,
   unusquisque in abscondito cubiculi sui.
Dicunt enim:
   Non videt Dominus nos,
   dereliquit Dominus terram.
Et dixit ad me:
   Adhuc conversus videbis abominationes majores,
      quas isti faciunt.
Et introduxit me per ostium portae domus Domini.
      [Col. 0949D] quod respiciebat ad aquilonem:
   et ecce ibi mulieres sedebant plangentes Adonidem.
Et dixit ad me:
Certe vidisti, fili hominis:
   adhuc conversus videbis abominationes majores
      his.
Et introduxit me in atrium domus Domini interius:
   et ecce in ostio templi Domini inter vestibulum et
      altare, quasi viginti quinque viri,
   dorsa habentes contra templum Domini, et facies
      ad orientem:
   et adorabant ad ortum solis.
Et dixit ad me:
Certe vidisti, fili hominis:
   Numquid leve est hoc domui Juda,
   ut facerent abominationes istas, quas fecerunt hic:
   qui replentes terram iniquitate conversi sunt ad
      [Col. 0950A] irritandum me?
   et ecce applicant ramum ad nares suas.
Ergo et ego faciam in furore:
   non parcet oculus meus, nec miserebor,
   et cum clamaverint ad aures meas voce magna,
      non exaudiam eos.
[Cap. IX.] Et clamavit in auribus meis voce magna,
      dicens:
   Appropinquaverunt visitationes urbis,
   et unusquisque vas interfectionis habet in manu
      sua.
Et ecce sex viri veniebant de via portae superioris,
      quae respicit ad aquilonem:
   et uniuscujusque vas interitus in manu ejus:
Vir quoque unus in medio eorum vestitus lineis,
   et atramentarium scriptoris ad renes ejus.
Et ingressi sunt,
   et steterunt juxta altare aereum:
Et gloria Domini [Al. Dei] Israel assumpta est de
      cherub,
   [Col. 0950B] quae erat super eum ad limen domus:
Et vocavit virum, qui indutus erat lineis, et atramentarium scriptoris habebat in lumbis suis.
Et dixit Dominus ad eum:
Transi per mediam civitatem in medio Jerusalem:
   et signa thau super frontem virorum gementium
      et dolentium super cunctis abominationibus,
      quae fiunt in medio ejus.
Et illis dixit, audiente me:
Transite per civitatem sequentem eum, et percutite:
   non parcat oculus vester, neque misereamini.
Senem, adolescentulum,
   et virginem, parvulum, et mulieres,
   interficite usque ad internecionem:
Omnem autem, super quem videritis thau, ne occidatis,
   et a sanctuario meo incipite.
Coeperunt ergo a viris senioribus,
   qui erant ante faciem domus.
[Col. 0950C] Et dixit ad eos:
Contaminate domum,
   et implete atria interfectis:
   egredimini:
Et egressi sunt,
   et percutiebat eos qui erant in civitate.
Et, caede completa, remansi ego:
   ruique super faciem meam, et clamans aio:
Heu, heu, heu [Al. heu semel]. Domine Deus:
   ergone disperdes omnes reliquias Israel,
   effundens furorem tuum super Jerusalem?
Et dixit ad me:
Iniquitas domus Israel et Juda magna est nimis
      valde,
   et repleta est terra sanguinibus,
   et civitas repleta est aversione:
Dixerunt enim:
   Dereliquit Dominus terram,
   et Dominus non videt.
[Col. 0950D] Igitur et meus non parcet oculus, neque miserebor:
   viam eorum super caput eorum reddam.
Et ecce vir qui indutus erat lineis,
   qui habebat atramentarium in dorso suo (Al. lumbis suis),
   respondit verbum (Al. tac. verbum), dicens:
   Feci sicut praecepisti mihi.
(Cap. X.) Et vidi, et ecce in firmamento, quod erat
   super caput cherubim, quasi lapis sapphirus,
   quasi species similitudinis solii,
   apparuit super ea.
Et dixit ad virum, qui indutus erat lineis, et ait:
   Ingredere in medio rotarum, quae sunt subtus
      cherubim,
   et imple manum tuam prunis ignis, quae sunt inter
      cherubim,
   et effunde super civitatem.
Ingressusque est in conspectu meo
   cherubim autem stabant a dextris domus cum ingrederetur
      [Col. 0951A] vir,
   et nubes implevit atrium interius.
Et elevata est gloria Domini desuper cherub ad
      limen domus:
   et repleta est domus nube,
   et atrium repletum est splendore gloriae Domini.
Et sonitus alarum cherubim audiebatur usque ad
      atrium exterius,
   quasi vox Dei Omnipotentis loquentis.
Cumque praecepisset viro, qui indutus erat lineis
      dicens:
   Sume ignem de medio rotarum, quae sunt inter
      cherubim:
   ingressus ille stetit juxta rotam.
Et extendit cherub manum de medio cherubim, ad
      ignem, qui erat inter cherubim:
   et sumpsit, et dedit in manus ejus, qui indutus
      erat lineis:
   qui accipiens egressus est.
Et apparuit in cherubim similitudo manus hominis
      [Col. 0951B] subtus pennas eorum.
Et vidi, et ecce quatuor rotae juxta cherubim:
   rota una juxta cherub unum,
   et rota alia juxta cherub unum:
Species autem rotarum erat quasi visio lapidis chrysolithi.
Et aspectus earum similitudo una quatuor:
   quasi sit rota in medio rotae.
Cumque ambularent, in quatuor partes gradiebantur:
   non revertebantur ambulantes,
   sed ad locum, ad quem ire declinabat quae prima
      erat, sequebantur et caeterae, nec convertebantur.
Et omne corpus earum, et colla, et manus, et pennae,
      et circuli,
   plena erant oculis, in circuitu quatuor rotarum.
Et rotas istas vocavit volubiles, audiente me.
Quatuor autem facies habebat unum
   facies una, facies cherub:
   [Col. 0951C] et facies secunda, facies hominis:
   et in tertio facies leonis:
   et in quarto facies aquilae.
Et elevata [Al. elevati] sunt cherubim:
   ipsum est animal, quod videram juxta flumen
      Chobar.
Cumque ambularent cherubim, ibant pariter et rotae
      juxta ea [Al. eos]:
   et cum elevarent cherubim alas suas ut exaltarentur de terra,
   non residebant rotae, sed et ipsae juxta erant.
Stantibus illis, stabant:
   et cum elevatis elevabantur.
Spiritus enim vitae erat in eis.
Et egressa est gloria Domini a limine templi:
   et stetit super cherubim.
Et elevantia cherubim alas suas, exaltata sunt a
      terra coram me;
   et illis egredientibus, rotae quoque subsecutae sunt:
[Col. 0951D] Et stetit in introitu portae domus Domini orientalis:
   Et gloria Dei Israel erat super ea.
Ipsum est animal, quod vidi subter Deum Israel juxta
      fluvium Chobar:
   et intellexi quia cherubim essent.
Quatuor, per quatuor, vultus uni,
   et quatuor alae uni;
   et similitudo manus hominis sub alis eorum.
Et similitudo vultuum eorum, ipsi vultus quos videram juxta fluvium Chobar,
   et intuitus eorum, et impetus singulorum ante faciem suam ingredi.
[Cap. XI.] Et elevavit me spiritus,
   et introduxit me ad portam domus Domini orientalem, quae respicit solis ortum.
Et ecce in introitu portae viginti quinque viri:
   et vidi in medio eorum Jezoniam filium Azur, et
      Pheltiam filium Banaiae,
   principes populi.
[Col. 0952A] Dixitque ad me:
Fili hominis,
   hi sunt viri, qui cogitant iniquitatem,
   et tractant consilium pessimum in urbe ista, dicentes:
Nonne dudum aedificatae sunt domus?
   haec est lebes,
   nos autem carnes.
Idcirco vaticinare de eis,
   vaticinare, fili hominis.
Et irruit in me spiritus Domini, et dixit ad me:
   Loquere:
Haec dicit Dominus:
Sic locuti estis, domus Israel,
   cogitationes cordis vestri ego novi:
Plurimos occidistis in urbe hac,
   Et implestis vias ejus interfectis.
Propterea haec dicit Dominus Deus:
   interfecti vestri, quos posuistis in medio ejus,
   hi sunt carnes,
   [Col. 0952B] et haec est lebes:
   et educam vos de medio ejus.
Gladium metuistis,
   et gladium inducam super vos, ait Dominus
      Deus.
Et ejiciam vos de medio ejus,
   daboque vos in manu hostium,
   et faciam in vobis judicia,
Gladio cadetis:
   in finibus Israel judicabo vos,
   et scietis quia ego Dominus.
Haec non erit vobis in lebetem,
   et vos non eritis in medio ejus in carnes:
   in finibus Israel judicabo vos.
Et scietis quia ego Dominus:
   quia praeceptis meis non ambulastis, et judicia mea
      non fecistis,
   sed juxta judicia gentium, quae in circuitu vestro
      sunt, estis operati.
[Col. 0952C] Et factum est, cum prophetarem,
   Pheltias filius Banaiae mortuus est:
Et cecidi in faciem meam clamans voce magna, et
      dixi:
   Heu, heu, heu, Domine Deus:
   consummationem tu facis reliquiarum Israel.
Et factum est verbum Domini ad me, dicens:
Fili hominis,
   fratres tui, fratres tui,
   viri propinqui tui, et omnis domus Israel, universi,
   quibus dixerunt habitatores Jerusalem:
Longe recedite a Domino,
   nobis data est terra in possessionem.
Propterea haec dicit Dominus Deus,
   quia longe feci eos in gentibus,
   et quia dispersi [Al. dissipavi] eos in terris:
Ero eis in sanctificationem modicam in terris, ad
      quas venerunt [Al. venerint].
Propterea loquere:
[Col. 0952D] Haec dicit Dominus Deus:
Congregabo vos de populis,
   et adunabo de terris in quibus dispersi estis,
   daboque vobis humum Israel.
Et ingredientur illuc:
   et auferent omnes offensiones, cunctasque abominationes ejus [Al. tacet ejus] de illa.
Et dabo eis cor unum
   et spiritum novum tribuam in visceribus eorum:
Et auferam cor lapideum de carne eorum,
   et dabo eis cor carneum:
Ut in praeceptis meis ambulent,
   et judicia mea custodiant, faciantque ea,
Et sint mihi in populum,
   et ego sim eis in Deum.
Quorum cor post offendicula et abominationes suas
      ambulat,
   horum viam in capite suo ponam:
   [Col. 0953A] dicit Dominus Deus.
Et elevaverunt cherubim alas suas et rotae cum eis:
   et gloria Dei Israel erat super ea.
Et ascendit gloria Domini de medio civitatis,
   stetitque super montem, qui est ad orientem
      urbis,
Et spiritus levavit me,
   adduxitque in Chaldaeam ad transmigrationem,
   in visione, in spiritu Dei:
   et sublata est a me visio, quam videram.
Et locutus sum ad transmigrationem omnia verba
      Domini,
   quae ostenderat mihi.
[Cap. XII.] Et factus est sermo Domini ad me, dicens:
Fili hominis, in medio domus exasperantis tu habitas:
   qui oculos habent ad videndum, et non vident:
   et aures ad audiendum, et non audiunt:
   quia domus exasperans est.
Tu ergo, fili hominis, fac tibi vasa transmigrationis,
   et transmigrabis per diem coram eis:
[Col. 0953B] Transmigrabis autem de loco tuo ad locum alterum,
      in conspectu eorum,
   si forte aspiciant:
   quia domus exasperans est.
Et efferes foras vasa tua quasi vasa transmigrantis
      per diem in conspectu eorum:
   tu autem egredieris vespere coram eis, sicut egreditur migrans.
Ante oculos eorum perfode tibi parietem:
   et egredieris per eum:
In conspectu eorum in humeris portaberis,
   in caligine effereris:
Faciem tuam velabis, et non videbis terram:
   quia portentum dedi te domui Israel.
Feci ergo sicut praeceperat mihi:
   vasa mea protuli quasi vasa transmigrationis per
      diem:
Et vespere perfodi mihi parietem manu:
   in caligine egressus sum,
   [Col. 0953C] et in humeris portatus in conspectu eorum.
Et factus est sermo Domini ad me mane, dicens:
Fili hominis,
   numquid non dixerunt ad te domus Israel, domus
      exasperans:
Quid tu facis?
Dic ad eos:
Haec dicit Dominus Deus:
Super ducem onus istud, qui est in Jerusalem,
   et super omnem domum Israel, quae est in medio
      eorum.
Dic: Ego portentum vestrum:
   quomodo feci, sic fiet illis:
   in transmigrationem, et in captivitatem ibunt.
Et dux, qui est in medio eorum, in humeris portabitur,
   in caligine egredietur:
Parietem perfodient, ut educant eum:
   facies ejus operietur, ut non videat oculo terram.
Et extendam rete meum super illum,
   [Col. 0953D] et capietur in sagena mea:
Et adducam eum in Babylonem in terram Chaldaeorum:
   et ipsam non videbit, ibique morietur.
Et omnes qui circa eum sunt, praesidium ejus, et
      agmina ejus, disperdam in omnem ventum:
   et gladium evaginabo post eos.
Et scient quia ego Dominus;
   quando dispersero illos in gentibus, et disseminavero
      eos in terris.
Et relinquam ex eis viros paucos, a gladio, et fame,
   et pestilentia:
   ut enarrent omnia scelera eorum in gentibus, ad
      quas ingredientur:
   et scient quia ego Dominus.
Et factus est sermo Domini ad me, dicens:
Fili hominis,
   panem tuum in conturbatione comede:
   [Col. 0954A] sed [Al. tacet sed] et aquam tuam in festinatione
      et moerore bibe.
Et dices ad populum terrae:
Haec dicit Dominus Deus ad eos qui habitant in Jerusalem,
      in terra Israel:
Panem suum in sollicitudine comedent,
   et aquam suam in desolatione bibent:
Ut desoletur terra a multitudine sua,
   propter iniquitatem omnium qui habitant in ea.
Et civitates quae nunc habitantur, desolatae erunt,
      terraque deserta:
   scietis quia ego Dominus.
Et factus est sermo Domini ad me, dicens:
Fili hominis,
   quod est proverbium istud vobis in terra Israel,
   dicentium:
In longum differentur dies, et peribit omnis visio?
Ideo dic ad eos:
Haec dicit Dominus Deus:
Quiescere faciam proverbium istud:
   [Col. 0954B] neque vulgo dicetur ultra in Israel.
Et loquere ad eos quod appropinquaverint dies et
      sermo omnis visionis.
Non enim erit ultra omnis visio cassa, neque divinatio ambigua in medio filiorum Israel.
Quia ego Dominus loquar quodcumque locutus fuero
      verbum, et fiet,
   et non prolongabitur amplius:
Sed in diebus vestris, domus exasperans, loquar verbum, et faciam illud,
   dicit Dominus Deus.
Et factus est sermo Domini ad me, dicens:
Fili hominis,
   ecce domus Israel dicentium:
Visio, quam hic videt, in dies multos:
   et in tempora longa iste prophetat.
Propterea dic ad eos:
Haec dicit Dominus Deus:
Non prolongabitur ultra omnis sermo meus:
   [Col. 0954C] verbum, quod locutus fuero, complebitur, dicit
      Dominus Deus.
[Cap. XIII.] Et factus est sermo Domini ad me,
      dicens:
Fili hominis,
   vaticinare ad prophetas Israel, qui prophetant:
   et dices prophetantibus de corde suo:
Audite verbum Domini:
Haec dicit Dominus Deus:
Vae prophetis insipientibus,
   qui sequuntur spiritum suum, et nihil vident.
Quasi vulpes in desertis,
Prophetae tui, Israel, erant [Al. erunt].
Non ascendistis ex adverso:
   neque opposuistis murum pro domo Israel,
   ut staretis in praelio in die Domini.
Vident vana, et divinant mendacium, dicentes:
Ait Dominus:
   cum Dominus non miserit eos:
   et perseveraverunt confirmare sermonem.
[Col. 0954D] Numquid non visionem cassam vidistis,
   et divinationem mendacem locuti estis:
   et dicitis, Ait Dominus,
   cum ego non sim locutus?
Propterea haec dicit Dominus Deus:
Quia locuti estis vana, et vidistis mendacium:
   ideo ecce ego ad vos, dicit Dominus Deus:
Et erit manus mea super prophetas, qui vident vana
      et divinant mendacium;
   in consilio populi mei non erunt,
   et in scriptura domus Israel non scribentur,
   nec in terram Israel ingredientur,
   et scietis quia ego Dominus Deus.
Eo quod deceperint populum meum, dicente:
Pax, et non est pax:
Et ipse aedificabat parietem,
   illi autem liniebant eum luto absque paleis.
[Col. 0955A] Dic ad eos qui liniunt absque temperatura, quod
      casurus sit:
   erit enim imber inundans,
   et dabo lapides praegrandes desuper irruentes,
   et ventum procellae dissipantem.
Siquidem ecce cecidit paries:
   numquid non dicetur vobis: Ubi est litura, quam
      linistis?
Propterea haec dicit Dominus Deus:
Et erumpere faciam spiritum tempestatum in indignatione mea,
   et imber inundans in furore meo erit:
   et lapides grandes in ira in consummationem.
Et destruam parietem, quem linistis absque temperamento:
   et adaequabo eum terrae,
   et revelabitur fundamentum ejus:
Et cadet, et consumetur in medio ejus:
   et scietis quia ego sum Dominus.
Et complebo indignationem meam in pariete,
[Col. 0955B] et in his qui liniunt eum absque temperamento,
   dicamque vobis:
Non est paries,
   et non sunt qui liniunt eum.
Prophetae Israel qui prophetant ad Jerusalem,
   et vident ei visionem pacis;
   et non est pax, ait Dominus Deus.
Et tu, fili hominis, pone faciem tuam contra filias populi tui, quae prophetant de corde suo:
   et vaticinare super eas, et dic:
Haec dicit Dominus Deus:
Vae quae consuunt pulvillos sub omni cubito manus:
   et faciunt cervicalia sub capite universae aetatis ad
      capiendas animas:
Cum caperent animas populi mei,
   vivificabant animas eorum;
Et violabant me ad populum meum propter pugillum
      hordei et fragmen panis,
   ut interficerent animas, quae non moriuntur,
   [Col. 0955C] et vivificarent animas, quae non vivunt, mentientes populo meo credenti mendaciis.
Propter hoc haec dicit Dominus Deus:
Ecce ego ad pulvillos vestros, quibus vos capitis
      animas volantes:
   et dirumpam eos de brachiis vestris:
   et dimittam animas, quas vos capitis, animas ad
      volandum.
Et dirumpam cervicalia vestra,
   liberabo populum meum de manu vestra,
   neque erunt ultra in manibus vestris ad praedandum:
   et scietis quia ego Dominus.
Pro eo quod moerere fecistis cor justi mendaciter,
      quem ego non contristavi:
   et confortastis manus impii,
   ut non reverteretur a via sua mala, et viveret.
Propterea vana non videbitis,
   et divinationes non divinabitis amplius;
Et eruam populum meum de manu vestra:
   [Col. 0955D] et scietis quia ego Dominus.
[Cap. XIV.] Et venerunt ad me viri seniorum Israel,
   et sederunt coram me.
Et factus est sermo Domini ad me, dicens:
Fili hominis,
   viri isti posuerunt immunditias suas in cordibus
      suis,
   [Col. 0956A] et scandalum iniquitatis suae statuerunt contra
      faciem suam:
   numquid interrogatus respondebo eis?
Propter hoc loquere eis, et dices ad eos:
Haec dicit Dominus Deus:
Homo homo de domo Israel, qui posuerit immunditias suas in corde suo,
   et scandalum iniquitatis suae statuerit [Al. add. ei]
      contra faciem suam,
   et venerit ad prophetam, [a 24Kb] interrogans per eum me:
Ego Dominus respondebo ei in multitudine immunditiarum suarum:
   ut capiatur domus Israel in corde suo, quo recesserunt a me in cunctis idolis suis.
Propterea dic ad domum Israel:
Haec dicit Dominus Deus:
Convertimini et recedite ab idolis vestris,
   et ab universis contaminationibus vestris avertite
      facies vestras.
Quia homo homo de domo Israel, et de proselytis
      [Col. 0956B] quicumque advena fuerit in Israel,
   si alienatus fuerit a me, et posuerit idola sua in
      corde suo,
   et scandalum iniquitatis suae statuerit contra faciem suam,
   et venerit ad prophetam, ut interroget per eum
      me;
   ego Dominus respondebo ei per me.
Et ponam faciem meam super hominem illum, et
      faciam eum in exemplum, et in proverbium,
   et disperdam eum de medio populi mei:
   et scietis quia ego Dominus.
Et propheta cum erraverit, et locutus fuerit verbum:
   ego Dominus decepi prophetam illum:
Et extendam manum meam super illum,
   et delebo eum de medio populi mei Israel.
Et portabunt iniquitatem suam:
   juxta iniquitatem interrogantis, sic iniquitas prophetae erit:
[Col. 0956C] Ut non erret ultra [Al. tac. ultra] domus Israel a me,
   neque polluatur in universis praevaricationibus
      suis:
   sed sint mihi in populum,
   et ego sim eis in Deum,
   ait Dominus exercituum.
Et factus est sermo Domini ad me, dicens:
Fili hominis,
   terra cum peccaverit mihi, ut praevaricetur praevaricans,
   extendam manum meam [Al. tac. meam] super
      eam, et conteram virgam panis ejus:
Et immittam in eam famem,
et interficiam de ea hominem et jumentum.
Et si fuerint tres viri isti in medio ejus,
Noe, Daniel, et Job:
   ipsi justitia sua liberabunt animas suas, ait Dominus exercituum.
Quod si et bestias pessimas induxero super terram,
      ut vastem eam,
   [Col. 0956D] et fuerit invia, eo quod non sit pertransiens propter bestias:
   et tres viri isti fuerint in ea;
Vivo ego, dicit Dominus Deus,
   quia nec filios, nec filias liberabunt:
Sed ipsi soli liberabuntur,
   terra autem desolabitur.
[Col. 0957A] Vel si gladium induxero super terram illam, et dixero gladio:
   Transi per terram:
   et interfecero de ea hominem, et jumentum: et
      tres viri isti fuerint in medio ejus:
Vivo ego, dicit Dominus Deus,
   non liberabum filios, neque filias:
   sed ipsi soli liberabuntur.
Si autem et pestilentiam immisero super terram
      illam,
   et effudero indignationem meam super eam in sanguine, ut auferam ex ea hominem, et jumentum:
Et Noe, et Daniel, et Job fuerint in medio ejus:
Vivo ego, dicit Dominus Deus,
   quia filium et filiam non liberabunt:
   sed ipsi justitia sua liberabunt animas suas.
Quoniam haec dicit Dominus Deus:
Quod si et quatuor judicia mea pessima, gladium, et
      famem, ac bestias malas, et pestilentiam,
   [Col. 0957B] misero in Jerusalem, ut interficiam de ea hominem et pecus:
   tamen relinquetur in ea salvatio educentium filios
      et filias:
Ecce ipsi egredientur ad vos,
   et videbitis viam eorum et adinventiones eorum,
   et consolabimini super malo, quod induxi in Jerusalem,
   in omnibus quae importavi super eam.
Et consolabuntur vos, cum videritis viam eorum et
      adinventiones eorum:
   et cognoscetis quod non frustra fecerim omnia,
      quae feci in ea, ait Dominus Deus.
[Cap. XV.] Et factus est sermo Domini ad me, dicens:
Fili hominis,
   quid fiet [a 1Kb] ligno [Al. de ligno] vitis, ex omnibus
      lignis nemorum, quae sunt inter ligna silvarum?
Numquid tolletur de ea lignum, ut fiat opus;
   aut fabricabitur de ea paxillus, ut dependeat in
      [Col. 0957C] eo quodcumque vas?
Ecce igni datum est in escam:
   utramque partem ejus consumpsit ignis,
   et medietas ejus redacta est in favillam:
   numquid utile erit ad opus?
Etiam cum esset integrum, non erat aptum ad opus:
   quanto magis cum ignis illud devoraverit, et combusserit, nihil ex eo fiet operis?
Propterea haec dicit Dominus Deus:
Quomodo lignum vitis inter ligna silvarum, quod
      dedi igni ad devorandum,
   sic tradidi [Al. tradam] habitatores Jerusalem.
Et ponam faciem meam in eos:
   de igne egredientur, et ignis consumet eos.
Et scietis quia ego Dominus,
   cum posuero faciem meam in eos,
   et dedero terram inviam et desolatam,
   eo quod praevaricatores exstiterint, dicit Dominus
      Deus.
[Cap. XVI.] Et [b 1Kb] factus est sermo Domini ad me,
      [Col. 0957D] dicens:
Fili hominis,
   notas fac Jerusalem abominationes suas:
   et dices:
Haec dicit Dominus Deus Jerusalem:
Radix tua et generatio tua de terra Chananaea:
   pater tuus Amorthaeus, et mater tua Hetthaea.
Et quando nata es, in die ortus tui,
   non est praecisus umbilicus tuus,
   et in aqua non es lota in salutem,
   nec sale salita,
   nec involuta pannis.
[Col. 0958A] Non pepercit super te oculus, ut faceret tibi unum
      de his, misertus tui:
   sed projecta es super faciem terrae in abjectione
      animae tuae, in die qua nata es.
Transiens autem per te, vidi te conculcari in sanguine tuo.
Et dixi tibi cum esses in sanguine tuo: Vive.
   Dixi, inquam, tibi: In sanguine tuo vive.
Multiplicatam quasi germen agri dedi te:
   et multiplicata es, et grandis effecta,
   et ingressa es, pervenisti ad mundum muliebrem:
Ubera tua intumuerunt,
   et pilus tuus germinavit,
   et eras nuda et confusione plena.
Et transivi per te, et vidi te,
   et ecce tempus tuum, tempus amantium.
   Et expandi amictum meum super te,
   et operui ignominiam tuam.
Et juravi tibi, et ingressus sum tecum pactum, ait
      Dominus Deus,
   [Col. 0958B] et facta es mihi.
Et lavi te aqua, et emundavi sanguinem tuum ex te.
   et unxi te oleo.
Et vestivi te discoloribus, et calceavi te janthino:
   et cinxi te bysso, et indui te subtilibus.
Et ornavi te ornamento, et dedi armillas in manibus
      tuis,
   et torquem circa collum tuum.
Et dedi inaurem super os tuum,
   et circulos auribus tuis,
   et coronam decoris in capite tuo.
Et ornata es auro et argento,
   et vestita es bysso et polymito, et multis coloribus:
Similam, et mel, et oleum comedisti,
   et decora facta es vehementer nimis:
   et prolecisti in regnum.
   et egressum est nomen tuum in gentes propter
      speciem tuam:
   [Col. 0958C] quia perfecta eras in decore meo, quem posueram
      super te, dicit Dominus Deus:
Et habens fiduciam in pulchritudine tua, fornicata
      es in nomine tuo:
   et exposuisti fornicationem tuam omni transeunti,
      ut ejus fieres.
Et sumens de vestimentis tuis, fecisti tibi excelsa
      hinc inde consuta:
   et fornicata es super eis,
   sicut non est factum, neque futurum est.
Et tulisti vasa decoris tui de auro meo et argento
      meo, quae dedi tibi:
   et fecisti tibi imagines masculinas,
   et fornicata es in eis.
Et sumpsisti vestimenta tua multicoloria et operuisti
      illas:
   et oleum meum, et thimiama meum posuisti coram
      eis.
Et panem meum, quem dedi tibi,
   similam, et oleum, et mel, quibus enutrivi te,
   [Col. 0958D] posuisti [Al. add. ea] in conspectu eorum in odorem suavitatis,
   et factum est, ait Dominus Deus.
Et tulisti filios tuos, et filias tuas, quas generasti
      mihi:
   et immolasti eis ad devorandum.
Numquid parva est fornicatio tua?
   Immolasti [Al. immolantis] filios meos, et dedisti,
      illos consecrans, eis.
Et post omnes abominationes tuas et fornicationes,
      non es recordata dierum adolescentiae tuae,
   [Col. 0959A] quando eras nuda, et confusione plena, conculcata
      in sanguine tuo.
Et accidit post omnem malitiam tuam
   (vae, vae tibi, ait Dominus Deus),
Et aedificasti tibi lupanar,
   et fecisti tibi prostibulum in cunctis plateis.
Ad omne caput viae aedificasti signum prostitutionis
      tuae,
   et abominabilem fecisti decorem tuum:
Et divisisti pedes tuos omni transeunti,
   et multiplicasti fornicationes tuas.
Et fornicata es cum filiis Aegypti vicinis tuis magnarum carnium:
   et multiplicasti fornicationem tuam ad irrita
      me.
Ecce ego extendam [Al. extendi] manum meam super te, et auferam jus tuum:
   et dabo te in animas odientium te filiarum Palaestinarum,
   quae erubescunt in via tua scelerata.
[Col. 0959B] Et fornicata es in filiis Assyriorum,
   eo quod necdum fueris expleta:
   et postquam fornicata es, nec sic es satiata.
Et multiplicasti fornicationem tuam in terra Chanaan cum Chaldaeis:
   et nec sic satiata es.
In quo mundabo cor tuum, ait Dominus Deus:
   cum facias omnia haec opera mulieris meretricis,
      et procacis?
Quia fabricasti lupanar tuum in capite omnis viae,
   et excelsum tuum fecisti in omni platea:
   nec facta es quasi meretrix fastidio augens pretium,
Sed quasi mulier adultera,
   quae super virum suum inducit alienos.
Omnibus meretricibus dantur mercedes:
   tu autem dedisti mercedes cunctis amatoribus
      tuis,
   et donabas eis, ut intrarent ad te undique ad fornicandum tecum.
[Col. 0959C] Factumque est in te contra consuetudinem mulierum in fornicationibus tuis,
   et post te non erit fornicatio:
In eo enim quod dedisti mercedes, et mercedes non
      accepisti,
   factum est in te contrarium.
Propterea, meretrix, audi verbum Domini.
Haec dicit Dominus Deus:
Quia effusum est aes tuum,
   et revelata est ignominia tua in fornicationibus
      tuis super amatores tuos,
et super idola abominationum tuarum in sanguine
      filiorum tuorum, quos dedisti eis:
Ecce ego congregabo omnes amatores tuos, quibus
      commixta es;
   et omnes quos dilexisti, cum universis quos oderas:
Et congregabo eos super te undique,
   et nudabo ignominiam tuam coram eis,
   [Col. 0959D] et videbunt omnem turpitudinem tuam.
Et judicabo te judiciis adulterarum et effundentium
      sanguinem:
   et dabo te in sanguinem furoris et zeli.
Et dabo te in manus eorum,
   et destruent lupanar tuum:
   et demolientur prostibulum tuum:
Et denudabunt te vestimentis tuis,
   et auferent vasa decoris tui:
   et derelinquent te nudam plenamque ignominia:
Et adducent super te multitudinem,
   [Col. 0960A] et lapidabunt te lapidibus,
   et trucidabunt te gladiis suis.
Et comburent domos tuas igni,
   et facient in te judicia in oculis mulierum plurimarum:
   et desines fornicari,
   et mercedes ultra non dabis.
Et requiescet indignatio mea in te:
   et auferetur zelus meus a te, et quiescam:
   nec irascar amplius.
Eo quod non fueris recordata dierum adolescentiae
      tuae:
   et provocasti me in omnibus his.
Quapropter et ego vias tuas in capite tuo dedi, ait
      Dominus Deus,
   et non feci juxta scelera tua in omnibus abominationibus tuis.
Ecce omnis, qui dicit vulgo proverbium,
   in te assumet illud, dicens:
Sicut mater, ita et filia ejus.
[Col. 0960B] Filia matris tuae es tu,
   quae projecit virum suum, et filios suos:
Et soror sororum tuarum es tu,
   quae projecerunt viros suos et filios suos:
Mater vestra Hetthaea, et pater vester Amorrhaeus.
Et soror tua major, Samaria,
   ipsa et filiae ejus, quae habitant ad sinistram tuam:
Soror autem tua minor te, quae habitat a dextris
      tuis,
   Sodoma, et filiae ejus.
Sed nec in viis earum ambulasti,
   neque secundum scelera earum fecisti pauxillum
      minus:
Pene sceleratiora fecisti illis in omnibus viis tuis.
Vivo ego, dicit Dominus Deus,
   quia non fecit Sodoma soror tua ipsa, et filiae ejus,
   sicut fecisti tu, et filiae tuae.
Ecce haec fuit iniquitas Sodomae sororis tuae,
   superbia,
   [Col. 0960C] saturitas panis et abundantia,
   et otium ipsius, et filiarum ejus:
Et manum egeno et pauperi non porrigebant.
Et elevatae sunt, et fecerunt abominationes coram
      me:
   et abstuli eas, sicut [a 1Kb] vidi.
Et Samaria dimidium peccatorum tuorum non peccavit:
   sed vicisti eas sceleribus tuis,
   et justificasti sorores tuas in omnibus abominationibus
      tuis, quas operata es.
Ergo et tu porta confusionem tuam, quae vicisti sorores tuas peccatis tuis,
   sceleratius agens ab eis:
   justificatae sunt enim a te:
Ergo et tu confundere,
   et porta ignominiam tuam,
   quae justificasti sorores tuas.
Et convertam restituens eas conversione Sodomorum cum filiabus suis,
   [Col. 0960D] et conversione Samariae et filiarum ejus:
Et convertam reversionem tuam in medio earum,
   ut portes ignominiam tuam,
   et confundaris in omnibus, quae fecisti consolans
      eas.
Et soror tua Sodoma, et filiae ejus revertentur ad
      antiquitatem suam:
   et Samaria et filiae ejus revertentur ad antiquitatem suam:
   et tu, et filiae tuae revertemini ad antiquitatem
      vestram.
[Col. 0961A] Non fuit autem Sodoma soror tua audita in ore tuo,
   in die superbiae tuae,
   antequam revelaretur malitia tua:
Sicut hoc tempore in opprobrium filiarum Syriae,
   et cunctarum in circuitu tuo filiarum Palaestinarum,
   quae ambiunt te per gyrum.
Scelus tuum et ignominiam tuam tu portasti,
   ait Dominus Deus.
Quia haec dicit Dominus Deus.
Et faciam tibi, sicut despexisti juramentum,
   ut irritum faceres pactum:
Et recordabor ego pacti mei tecum in diebus adolescentiae tuae:
   et suscitabo tibi pactum sempiternum.
Et recordaberis viarum tuarum, et confunderis:
   cum receperis sorores tuas te [Al. tecum] majores cum minoribus tuis:
Et dabo eas tibi in filias,
   sed non ex pacto tuo.
[Col. 0961B] Et suscitabo ego [Al. tibi] pactum meum tecum:
   et scies quia ego Dominus,
   ut recorderis, et confundaris,
   et non sit tibi ultra aperire os prae confusione
      tua,
   cum placatus fuero tibi in omnibus quae fecisti, ait
      Dominus Deus:
[Cap. XVII.] Et factum est verbum Domini ad me,
      dicens:
   Fili hominis,
   propone aenigma,
   et narra parabolam ad domum Israel, et dices:
Haec dicit Dominus Deus:
Aquila grandis magnarum alarum, longo membrorum ductu,
   plena plumis et varietate,
   venit ad Libanum, et tulit medullam cedri.
Summitatem frondium ejus evellit:
   et transportavit eam in terram Chanaan,
   [Col. 0961C] in urbe negotiatorum posuit illam.
Et tulit de semine terrae,
   et posuit illud in terra pro semine,
   ut firmaret radicem super aquas multas:
   in superficie posuit illud.
Cumque germinasset, crevit in vineam latiorem humili statura,
   respicientibus ramis ejus ad eam:
   et radices ejus sub illa erant.
Facta est ergo vinea,
   et fructificavit in palmites, et emisit propagines.
Et facta est aquila altera grandis,
   magnis alis, multisque plumis:
Et ecce vinea ista quasi mittens radices suas ad
      eam,
   palmites suos extendit ad illam,
   ut irrigaret eam de areolis germinis sui.
In terra bona super aquas multas plantata est [Al. plantavit eam].
   ut faciat frondes, et portet fructum,
   [Col. 0961D] ut sit in vineam grandem.
Dic:
Haec dicit Dominus Deus:
Ergone prosperabitur?
   nonne radices ejus evellet, et fructum ejus distringet,
   et siccabit omnes palmites germinis ejus, et
      arescet?
Et non in brachio grandi,
   neque in populo multo,
   ut evelleret eam radicitus?
Ecce plantata est:
   ergone prosperabitur?
Nonne cum tetigerit eam ventus urens siccabitur,
   et in areis germinis sui arescet?
Et factum est verbum Domini ad me, dicens:
   Dic ad domum exasperantem:
   Nescitis quid ista significent?
[Col. 0962A] Dic:
Ecce venit rex Babylonis in Jerusalem:
   et assumet regem, et principes ejus,
   et adducet eos ad semetipsum in Babylonem.
Et tollet de semine regni,
   ferietque cum eo foedus:
   et accipiet ab eo jusjurandum.
Sed et fortes terrae tollet,
ut sit regnum humile, et non elevetur,
   sed custodiat pactum ejus, et servet illud.
Qui recedens ab eo misit nuntios ad Aegyptum,
   ut daret sibi equos, et populum multum.
Numquid prosperabitur, vel consequetur salutem
      qui fecit haec?
   et qui dissolvit pactum, numquid effugiet?
Vivo ego, dicit Dominus Deus:
   quoniam in loco regis, qui constituit eum regem,
      cujus fecit irritum juramentum, et solvit pactum, quod habebat cum eo,
   [Col. 0962B] in medio Babylonis morietur.
Et non in exercitu grandi,
   neque in populo multo faciet contra eum Pharao
      praelium:
In jactu aggeris, et in exstructione vallorum,
   ut interficiat animas multas.
Spreverat enim juramentum ut solveret foedus:
   et ecce dedit manum suam:
   et cum omnia haec fecerit, non effugiet.
Propterea haec dicit Dominus Deus:
Vivo ego, quoniam juramentum quod sprevit,
   et foedus quod praevaricatus est, ponam in caput
      ejus.
Et expandam super eum rete meum,
   et comprehendetur in sagena mea:
Et adducam eum in Babylonem,
   et judicabo eum ibi, in praevaricatione qua despexit me.
Et omnes profugi ejus cum universo agmine suo,
      gladio cadent:
   [Col. 0962C] residui autem in omnem ventum dispergentur:
   et scietis quia ego Dominus locutus sum.
Haec dicit Dominus Deus:
Et sumam ego de medulla cedri sublimis, et ponam:
   de vertice ramorum ejus tenerum distringam,
   et plantabo super montem excelsum e minentem.
In monte sublimi Israel plantabo illud,
   et erumpet in germen, et faciet fructum,
   et erit in cedrum magnam:
Et habitabunt sub ea omnes volucres,
   et universum volatile sub umbra frondium ejus
      nidificabit.
Et scient omnia ligna regionis,
   quia ego Dominus humiliavi lignum sublime,
   et exaltavi [Al. elevavi] lignum humile:
Et siccavi lignum viride,
   et frondere feci lignum aridum.
Ego Dominus locutus sum, et feci.
[Col. 0962D] [Cap. XVIII.] Et factus est sermo Domini ad me dicens:
   Quid est quod inter vos parabolam vertitis in proverbium istud in terra Israel, dicentes:
Patres comederunt uvam acerbam, et dentes filiorum obstupescunt [Al. obstupuerunt]?
Vivo ego, dicit Dominus Deus,
   si erit vobis ultra parabola haec in proverbium in
      Israel,
Ecce omnes animae meae sunt:
   ut anima patris, ita et anima filii mea est:
Anima, quae peccaverit,
   ipsa morietur.
Et vir si fuerit justus,
   et fecerit judicium et justitiam,
In montibus non comederit,
   et oculos suos non levaverit ad idola domus Israel:
[Col. 0963A] Et uxorem proximi sui non violaverit,
   et ad mulierem menstruatam non accesserit:
Et hominem non contristaverit:
   pignus debitori reddiderit,
   per vim nihil rapuerit:
Panem suum esurienti dederit,
   et nudum operuerit vestimento:
Ad usuram non commodaverit,
   et amplius non acceperit:
Ab iniquitate averterit manum suam,
   judicium verum fecerit inter virum et virum:
In praeceptis meis ambulaverit,
   et judicia mea custodierit, ut faciat veritatem:
Hic justus est,
   vita vivet, ait Dominus Deus.
Quod si genuerit filium latronem effundentem sanguinem,
   et fecerit unum de istis:
Et haec quidem omnia non facientem,
   sed in montibus comedentem;
   [Col. 0963B] et uxorem proximi sui polluentem:
Egenum et pauperem contristantem,
   rapientem rapinas,
   pignus non reddentem,
Et ad idola levantem oculos suos,
   abominationem facientem:
Ad usuram dantem,
   et amplius accipientem:
Numquid vivet?
   Non vivet.
Cum universa detestanda hae fecerit, morte morietur,
   sanguis ejus in ipso erit.
Quod si genuerit filium,
   qui videns omnia peccata patris sui quae fecit,
      timuerit, et non fecerit simile [Al. similiter] eis:
Super montes non comederit,
   et oculos suos non levaverit ad idola domus Israel,
[Col. 0963C] Et uxorem proximi sui non violaverit:
Et virum non contristaverit,
   pignus non retinuerit,
   et rapinam non rapuerit,
Panem suum esurienti dederit,
   et nudum operuerit vestimento.
A pauperis injuria a verterit manum suam,
   usuram et superabundantiam non acceperit,
   judicia mea fecerit,
   in praeceptis meis ambulaverit:
Hic non morietur in iniquitate patris sui, sed vita
      vivet.
Pater ejus quia [Al. qui] calumniatus est, et vim
      fecit fratri,
   et malum operatus est in medio populi sui,
   ecce [Al. hic] mortuus est in iniquitate sua.
Et dicitis:
   Quare non portavit filius iniquitatem patris?
Videlicet, quia filius judicium et justitiam operatus
      est,
   [Col. 0963D] omnia praecepta mea custodivit, et fecit illa,
   vita vivet.
Et anima, quae peccaverit,
   ipsa morietur:
Filius non portabit iniquitatem patris,
   et pater non portabit iniquitatem filii:
Justitia justi super eum erit,
   et impietas impii erit super eum.
Si autem impius egerit poenitentiam ab omnibus
      peccatis suis, quae operatus est,
   et custodierit omnia praecepta mea, et fecerit judicium et justitiam:
   viva vivet, et non morietur,
[Col. 0964A] Omnium iniquitatum ejus, quas operatus est, non
      recordabor:
   in justitia sua, quam operatus est, vivet.
Numquid voluntatis meae est mors impii, dicit Dominus Deus,
   et non ut convertatur a viis suis, et vivat?
Si autem averterit se justus a justitia sua,
   et fecerit iniquitatem secundum omnes abominationes, quas operari solet impius,
   numquid vivet?
Omnes justitiae ejus, quas fecerat, non recordabuntur [Al. erunt in memoria].
   in praevaricatione, qua praevaricatus est, et in
      peccato suo, quod peccavit, in ipsis morietur.
Et dixistis:
   Non est aequa via Domini.
Audite ergo, domus Israel:
Numquid via mea non est aequa,
   et non magis viae vestrae pravae sunt?
Cum enim averterit se justus a justitia sua,
   [Col. 0964B] et fecerit iniquitatem,
   morietur in eis:
   in injustitia, quam operatus est, morietur.
Et cum averterit se impius ab impietate sua, quam
      operatus est,
   et fecerit judicium et justitiam:
   ipse animam suam vivificabit.
Considerans enim, et avertens se ab omnibus iniquitatibus suis, quas operatus est,
   vita vivet, et non morietur.
Et dicunt filii Israel:
Non est aequa via Domini.
Numquid viae meae non sunt aequae, domus Israel,
   et non magis viae vestrae pravae?
Idcirco unumquemque juxta vias suas judicabo, domus Israel, ait Dominus Deus.
Convertimini et agite poenitentiam ab omnibus
      iniquitatibus vestris:
   et non erit vobis in ruinam iniquitas.
[Col. 0964C] Projicite a vobis omnes praevaricationes vestras, in
      quibus praevaricati estis,
   et facite vobis cor novum et spiritum novum:
Et quare moriemini, domus Israel?
   Quia nolo mortem morientis, dicit Dominus Deus,
   revertimini, et vivite.
[Cap. XIX.] Et tu assume [a 1Kb] planctum super principes
      Israel, et dices:
Quare mater tua leaena inter leones cubavit,
   in medio leunculorum enutrivit catulos suos?
Et eduxit unum de leunculis suis?
   leo factus est;
   et didicit capere praedam, hominemque comedere.
Et audierunt de eo gentes,
   et non absque vulneribus suis ceperunt eum,
   et adduxerunt eum in catenis in terram Aegypti.
Quae cum vidisset quoniam infirmata est, et periit
      exspectatio ejus:
   tulit unum de leunculis suis, leonem constituit
      eum.
[Col. 0964D] Qui incedebat inter leones,
   et factus est leo:
   et didicit praedam capere, et homines devorare:
Didicit viduas facere,
   et civitates eorum in desertum adducere:
Et desolata est terra, et plenitudo ejus, a voce rugitus illius.
Et convenerunt adversus eum gentes undique de
      provinciis,
   et expanderunt super eum rete suum,
   in vulneribus earum captus est.
Et miserunt eum in caveam [b 1Kb] ,
   et in catenis adduxerunt eum ad regem Babylonis:
[Col. 0965A] Miseruntque eum in carcerem,
   ne audiretur vox ejus ultra super montes Israel.
Mater tua quasi vinea in sanguine tuo super aquam
      plantata:
   fructus ejus, et frondes ejus creverunt ex aquis
      multis.
Et factae sunt ei virgae solidae in sceptra dominantium,
   et exaltata est statura ejus inter frondes:
Et vidit altitudinem suam in multitudine palmitum
      suorum.
Et evulsa est in ira, in terramque projecta,
   et ventus urens siccavit fructum ejus:
Marcuerunt, et arefactae sunt virgae roboris ejus:
   ignis comedit eam.
Et nunc transplantata est in desertum,
   in terra invia et sitienti.
Et egressus est ignis de virga ramorum ejus,
   qui fructum ejus comedit:
Et non fuit in ea virga fortis,
   [Col. 0965B] sceptrum [a 1Kb] dominantium.
Planctus est,
   et erit in planctum.
[Cap. XX.] Et factum est in anno septimo, in
      quinto, in decima mensis:
   venerunt viri de senioribus Israel, ut interrogarent Dominum,
   et sederunt coram me:
Et factus est sermo Domini ad me, dicens:
Fili hominis,
   loquere senioribus Israel, et dices ad eos:
Haec dicit Dominus Deus:
Num ad interrogandum me vos venistis?
Vivo ego quia non respondebo vobis, ait Dominus
      Deus.
Si judicas eos, si judicas, fili hominis,
   abominationes patrum eorum [Al. suorum] ostende eis.
Et dices ad eos:
[Col. 0965C] Haec dicit Dominus Deus:
In die, qua elegi Israel,
   levavi manum meam pro stirpe domus Jacob,
   et apparui eis in terra Aegypti,
   et levavi manum meam pro eis, dicens:
Ego Dominus Deus vester:
In die illa levavi manum meam pro eis,
   ut educerem eos de terra Aegypti in terram,
      quam provideram eis, fluentem lacte et melle:
   quae est egregia inter omnes terras.
Et dixi ad eos:
Unusquisque offensiones oculorum suorum abjiciat,
   et in idolis Aegypti nolite pollui:
Ego Dominus Deus vester.
Et irritaverunt me,
   nolueruntque me audire,
   unusquisque abominationes oculorum suorum non
      projecit,
   nec idola Aegypti reliquerunt:
Et dixi, ut effunderem indignationem meam super eos,
   [Col. 0965D] et implerem iram meam in eis, in medio terrae
      Aegypti.
Et feci propter nomen meum, ut non violaretur coram gentibus, in quarum medio erant,
   et inter quas apparui eis, ut educerem eos de
      terra Aegypti.
Ejeci ergo eos de terra Aegypti,
   et eduxi in desertum.
Et dedi eis praecepta mea,
   et judicia mea ostendi eis,
   quae faciat homo, et vivat in eis,
Insuper et sabbata mea dedi eis,
   ut esset signum inter me et eos:
   et scirent quia ego Dominus sanctificans eos.
Et irritaverunt me domus Israel in deserto,
   in praeceptis meis non ambulaverunt,
   [Col. 0966A] et judicia mea projecerunt,
   quae faciens homo vivet in eis:
   et sabbata mea violaverunt vehementer:
Dixi ergo, ut effunderem furorem meum super eos
      in deserto,
   et consumerem eos.
Et feci propter nomen meum, ne violaretur coram
      gentibus,
   de quibus ejeci eos in conspectu earum.
Ego igitur levavi manum meam super eos in deserto,
      ne inducerem [Al. educerem] eos in terram,
      quam dedi eis, fluentem lacte et melle,
   praecipuam terrarum omnium:
Quia judicia mea projecerunt,
   et in praeceptis meis non ambulaverunt,
   et sabbata mea violaverunt:
   post idola enim cor eorum gradiebatur.
Et pepercit oculus meus super eos, ut interficerem eos.
   nec consumpsi eos in deserto.
Dixi autem ad filios eorum in solitudine.
   [Col. 0966B] In praeceptis patrum vestrorum nolite incedere,
   nec judicia eorum custodiatis,
   nec in idolis eorum polluamini.
Ego Dominus Deus vester:
   in praeceptis meis ambulate,
   judicia mea custodite et facite ea:
Et sabbata mea sanctificate,
   ut sit signum inter me et vos,
   et sciatis [Al. sciatur] quia ego sum Dominus
      Deus vester.
Et exacerbaverunt me filii,
   in praeceptis meis non ambulaverunt,
   et judicia mea non custodierunt ut facerent ea:
   quae cum fecerit homo, vivet in eis:
   et sabbata mea violaverunt:
Et comminatus sum ut effunderem furorem meum
      super eos,
   et implerem iram meam in eis in deserto.
Averti autem manum meam,
   [Col. 0966C] et feci propter nomen meum, ut non violaretur
      coram gentibus,
   de quibus ejeci eos in oculis earum.
Iterum levavi manum meam in eos in solitudine,
   ut dispergerem illos in nationes, et ventilarem in
      terras:
Eo quod judicia mea non fecissent,
   et praecepta mea reprobassent,
   et sabbata mea violassent,
   et post idola patrum suorum fuissent oculi eorum.
Ergo et ego dedi eis praecepta non bona,
      et judicia in quibus non vivent.
Et pollui eos in muneribus suis,
   cum offerrent omne quod aperit vulvam, propter
      delicta sua:
   et scient quia ego Dominus.
Quamobrem loquere ad domum Israel, fili hominis,
      et dices ad eos:
Haec dicit Dominus Deus:
Adhuc et in hoc blasphemaverunt me patres vestri,
      [Col. 0966D] cum sprevissent me contemnentes:
Et induxissem eos in terram, super quam levavi
      manum meam, ut darem illam eis.
Viderunt omnem collem excelsum, et omne lignum
      nemorosum,
   et immolaverunt ibi victimas suas;
   et dederunt ibi irritationem oblationis suae,
   et posuerunt ibi odorem suavitatis suae,
   et libaverunt [Al. add. ibi] libationes suas.
Et dixi ad eos:
Quid est excelsum, ad quod vos ingredimini?
   et vocatum est nomen ejus: Excelsum, usque ad
      hanc diem.
Propterea dic ad domum Israel:
Haec dicit Dominus Deus:
   Certe [Al. tac. certe] in via patrum vestrorum vos
      [Col. 0967A] polluimini, et post offendicula eorum vos fornicamini:
Et in oblatione donorum vestrorum,
   cum transducitis filios vestros per ignem,
   vos polluimini in omnibus idolis vestris usque
      hodie:
Et ego respondebo vobis, domus Israel?
   Vivo ego dicit Dominus Deus, quia non respondebo vobis.
Neque cogitatio mentis vestrae fiet, dicentium:
   Erimus sicut venes, et sicut cognationes terrae,
      ut colamus ligna et lapides.
Vivo ego, dicit Dominus Deus,
   quoniam in manu forti, et brachio extento, et in
      furore effuso regnabo super vos.
Et educam vos de populis:
   et congregabo vos de terris, in quibus dispersi estis:
      in manu valida, et in brachio extento, et in furore effuso regnabo super vos.
Et adducam vos in desertum populorum,
   [Col. 0967B] et judicabor vobiscum ibi facie ad faciem.
Sicut judicio contendi adversum patres vestros in
      deserto terrae Aegypti,
   sic judicabo vos, dicit Dominus Deus.
Et subjiciam vos sceptro meo,
   et inducam vos in vinculis foederis.
Et eligam de vobis transgressores et impios,
   et de terra incolatus eorum educam eos,
   et terram Israel non ingredientur:
   et scietis quia ego Dominus.
Et vos, domus Israel,
Haec dicit Dominus Deus;
Singuli post idola vestra ambulate, et servite eis.
Quod si et in hoc non audieritis me,
   et nomen meum sanctum pollueritis ultra in muneribus vestris, et in idolis vestris:
In monte sancto meo, in monte excelso Israel, et
      ait Dominus Deus,
   ibi serviet mihi omnis domus Israel;
[Col. 0967C] Omnes, inquam, in terra, in qua placebunt mihi,
   et ibi quaeram primitias vestras, et initium decimarum vestrarum in omnibus sanctificationibus
      vestris.
In odorem suavitatis suscipiam vos,
   cum eduxero vos de populis, et congregavero vos
      de terris, in quas dispersi estis,
   et sanctificabor in vobis in oculis nationum.
Et scietis quia ego Dominus,
   cum induxero vos ad terram Israel,
   in terram, pro qua levavi manum meam, ut darem
      eam patribus vestris.
Et recordabimini ibi viarum vestrarum, et omnium
      scelerum vestrorum, quibus polluti estis in eis:
   et displicebitis vobis in conspectu vestro in omnibus malitiis vestris, quas fecistis.
Et scietis quia ego Dominus,
   cum benefecero vobis propter nomen meum,
   et non secundum vias vestras malas,
   neque secundum scelera vestra pessima, domus
      [Col. 0967D] Israel, ait Dominus Deus.
Et factus est sermo Domini ad me, dicens:
Fili hominis,
   pone faciem tuam contra viam Austri, et stilla ad
      Aphricum,
   et propheta ad saltum agri meridiani.
Et dices saltui meridiano:
Audi verbum Domini:
Haec dicit Dominus Deus:
Ecce ego succendam in te ignem,
   et comburam in te omne lignum viride, et omne
      lignum aridum.
Non exstinguetur flamma succensionis:
   et comburetur in ea omnis facies ab Austro usque
      ad Aquilonem.
Et videbit universa caro, quia ego Dominus succendi
      eam,
   nec exstinguetur.
[Col. 0968A] Et dixi.
   A a a, Domine Deus:
Ipsi dicunt de me:
   Numquid non per parabolas loquitur iste?
[Cap. XXI.] Et factus est sermo Domini ad me,
      dicens:
Fili hominis,
   pone faciem tuam ad Jerusalem, et stilla ad sanctuaria,
   et propheta contra humum Israel:
Et dices terrae Israel:
Haec dicit Dominus Deus:
Ecce ego ad te,
   et ejiciam gladium meum de vagina sua,
   et occidam in te justum et impium.
Pro eo autem quod occidisti in te justum et impium,
   idcirco egredietur gladius meus de vagina sua ad
      omnem carnem ab Austro ad Aquilonem:
   Ut sciat [Al. es sciet] omnis caro quia ego Dominus eduxi gladium meum de vagina sua irrevocabilem.
[Col. 0968B] Et tu, fili hominis,
   ingemisce in contritione lumborum,
   et in amaritudinibus ingemisce coram eis.
Cumque dixerint ad te:
Quare tu gemis?
   dices:
   Pro auditu: quia venit.
Et tabescet omne cor, et dissolventur universae manus,
   et infirmabitur omnis spiritus, et per cuncta genua
      fluent aquae.
Ecce venit, et fiet, ait Dominus Deus [Al. tac. Deus].
Et factus est sermo Domini ad me, dicens:
Fili hominis,
   propheta, et dices:
Haec dicit Dominus Deus:
Loquere:
Gladius, gladius exacutus est, et limatus.
   [Col. 0968C] Ut caedat victimas, exacutus est:
   ut splendeat, limatus est:
Qui moves sceptrum filii mei,
   succidisti omne lignum.
Et dedi eum ad levigandum, ut teneatur manu:
   iste exacutus est gladius, et iste limatus,
   ut sit in manu interficientis.
Clama, et ulula, fili hominis,
   quia hic factus est in populo meo,
   hic in cunctis ducibus Israel qui fugerant:
Gladio traditi sunt cum populo meo,
   idcirco plaude super femur, quia probatus est:
   et hoc, cum sceptrum subverterit, et non erit,
      dicit Dominus Deus.
Tu ergo, fili hominis, propheta, et percute manu ad
      manum,
   et duplicetur gladius, ac triplicetur gladius interfectorum:
Hic est gladius occisionis magnae,
   qui obstupescere eos facit, et corde tabescere, et
      [Col. 0968D] multiplicat ruinas.
In omnibus portis eorum dedi conturbationem gladii acuti, et limati ad fulgendum,
   amicti ad caedem.
Exacuere, vade ad dexteram, sive ad sinistram,
   quocumque faciei tuae est appetitus.
Quin et ego plaudam manu ad manum,
   et implebo indignationem meam,
   ego Dominus locutus sum.
Et factus est sermo Domini ad me, dicens:
Et tu, fili hominis,
   pone tibi duas vias, ut veniat gladius regis Babylonis:
De terra una egredientur ambae:
   et manu capiet conjecturam,
   in capite viae civitatis conjiciet.
Viam pones ut veniat gladius ad Rabbath aliorum
      Ammon,
   [Col. 0969A] et ad Judam in [Al. et ad] Jerusalem munitissimam.
Stetit enim rex Babylonis in bivio, in capite duarum
      viarum, divinationem quaerens,
   commiscens sagittas: interrogavit idola,
   exta consuluit.
Ad dexteram ejus facta est divinatio super Jerusalem,
   ut ponat arietes,
   ut aperiat os in caede,
   ut elevet vocem in ululatu,
   ut ponat arietes contra portas,
   ut comportet aggerem,
   ut aedificet munitiones.
Eritque quasi consulens frustra oraculum in oculis
      eorum,
   et sabbatorum otium imitans:
Ipse autem recordabitur iniquitatis ad capiendum.
Idcirco haec dicit Dominus Deus:
Pro eo quod recordati estis iniquitatis vestrae, et
      revelastis praevaricationes vestras,
   [Col. 0969B] et apparuerunt peccata vestra in omnibus cogitationibus vestris:
Pro eo, inquam, quod recordati estis, manu capiemini.
Tu autem, profane, impie dux Israel,
   cujus venit dies in tempore iniquitatis praefinita:
Haec dicit Dominus Deus:
Aufer cidarim, tolle coronam:
   nonne haec est, quae humilem sublevavit, et sublimem humiliavit?
Iniquitatem, iniquitatem, iniquitatem ponam eam:
   et hoc non factum est, donec veniret [Al. fiet et
      veniat] cujus est judicium,
   et tradam ei.
Et tu, fili hominis, propheta, et dic:
Haec dicit Dominus Deus ad filios Ammon,
   et ad opprobrium eorum, et dices:
Mucro, mucro, evagina te ad occidendum,
   lima te, ut interficias, et fulgeas,
[Col. 0969C] Cum tibi viderentur vana, et divinarentur [a 1Kb] mendacia,
   ut daretis super colla vulneratorum impiorum:
   quorum venit dies tempore iniquitatis praefinita.
Revertere ad vaginam tuam, in loco in quo creatus es,
   in terra nativitatis tuae judicabo te,
   et effundam super te indignationem meam:
In igne furoris mei sufflabo in te,
   daboque te in manus hominum insipientium [Al.
      stultorum], et fabricantium interitum [Al. corruptionem].
Igni eris cibus,
   sanguis tuus erit in medio terrae,
   oblivioni traderis:
   quia ego Dominus locutus sum.
[Cap. XXII.] Et factum est verbum Domini ad me,
      dicens:
Et tu, fili hominis,
   num judicas, num judicas civitatem sanguinum?
[Col. 0969D] Et ostendes [Al. ostendis] ei omnes abominationes
      suas, et dices:
Haec dicit Dominus Deus:
Civitas effundens sanguinem in medio sui, ut veniat
      tempus ejus:
   et quae fecit idola contra semetipsam, ut pollueretur.
In sanguine tuo, qui a te effusus est, deliquisti:
   et in idolis tuis, quae fecisti, polluta es:
Et appropinquare fecisti dies tuos,
   et adduxisti tempus annorum tuorum;
Propterea dedi te opprobrium gentibus,
   et irrisionem universis terris.
[Col. 0970A] Quae juxta sunt, et quae procul a te, triumphabunt
      de te:
   sordida, nobilis, grandis interitu.
Ecce principes Israel singuli in brachio suo fuerunt
      in te,
   ad effundendum sanguinem.
Patrem et matrem contumeliis affecerunt in te,
   advenam calumniati sunt in medio tui,
pupillum et viduam contristaverunt apud te:
Sanctuaria mea sprevisti [Al. sprevistis], [Al. polluistis],
   et sabbata mea polluisti
Viri detractores fuerunt in te ad effundendum sanguinem,
   et super montes comederunt in te,
   scelus operati sunt in medio tui.
Verecundiora patris discooperuerunt in te,
   immunditiam menstruatae humiliaverunt in te:
Et unusquisque in uxorem proximi sui operatus est
      abominationem,
   [Col. 0970B] et socer nurum suam polluit nefarie,
   frater sororem suam, filiam patris sui oppressit
      in te.
Munera acceperunt apud te ad effundendum sanguinem:
Usuram et superabundantiam accepisti,
   et avare proximos tuos calumniabaris
   meique oblita es, ait Dominus Deus:
Ecce complosi manus meas super avaritiam tuam
      quam fecisti,
   et super sanguinem, qui effusus est in medio tui.
Numquid sustinebit cor tuum, aut praevalebunt manus tuae, in diebus quos ego faciam tibi?
   ego Dominus locutus sum, et faciam.
Et dispergam te in nationes, et ventilabo te in terras,
   et deficere faciam immunditiam tuam a te.
Et possidebo te in conspectum gentium:
   et scies quia ego Dominus.
[Col. 0970C] Et factum est verbum Domini ad me, dicens:
Fili hominis,
   versa est mihi domus Israel in scoriam:
   Omnes isti aes, et stannum, et ferrum, et plumbum
      in medio fornacis:
   scoria argenti facti sunt.
Propterea haec dicit Dominus Deus:
Eo quod versi estis omnes in scoriam,
   propterea ecce ego congregabo vos in medio Jerusalem,
   congregatione argenti, et aeris, et ferri, et stanni,
      et plumbi in medio fornacis:
   ut succendam in ea ignem ad conflandum.
Sic congregabo in furore meo, et in ira mea, et
      requiescam:
   et conflabo vos.
Et congregabo vos,
   et succendam vos in igne furoris mei,
   et conflabimini in medio ejus.
[Col. 0970D] Ut conflatur argentum in medio fornacis, sic eritis
      in medio ejus:
   et scietis quia ego Dominus, cum effuderim indignationem meam super vos.
Et factum est verbum Domini ad me, dicens:
Fili hominis,
   dic ei:
Tu es terra immunda,
   et non compluta in die furoris.
Conjuratio prophetarum in medio ejus,
   sicut leo rugiens, rapiensque praedam,
   animam devoraverunt,
   opes et pretium acceperunt,
   viduas ejus multiplicaverunt in medio illius.
[Col. 0971A] Sacerdotes ejus contempserunt legem meam,
   et polluerunt sanctuaria mea:
   inter sanctum et profanum non habuerunt distantiam:
   et inter pollutum et mundum non intellexerunt:
   et a sabbatis meis averterunt oculos suos,
   et coinquinabar in medio eorum.
Principes ejus in medio illius, quasi lupi rapientes
      praedam ad effundendum sanguinem,
   et ad perdendas animas et avare ad sectanda
      lucra.
Prophetae autem ejus liniebant eos absque temperamento,
   videntes vana, et divinantes eis mendacium, dicentes:
Haec dicit Dominus Deus,
   cum Dominus non sit locutus.
Populi terrae calumniabantur calumniam,
   et rapiebant violenter:
[Col. 0971B] Egenum et pauperem affligebant,
   et advenam opprimebant calumnia absque judicio.
Et quaesivi de eis virum, qui interponeret sepem,
      et staret oppositus contra me pro terra, ne
      dissiparem eam:
   et non inveni.
Et effudi super eos indignationem meam,
   in igne irae meae consumpsi eos:
Viam eorum in caput eorum reddidi,
   ait Dominus Deus.
[Cap. XXIII.] Et factus est sermo Domini ad me,
      dicens:
Fili hominis,
   duae mulieres filiae unius matris fuerunt,
   et fornicatae sunt in Aegypto,
   in adolescentia sua fornicatae sunt:
Ibi subacta sunt ubera earum,
   et fractae sunt mammae pubertatis earum.
Nomina autem earum, Oolla major, et Ooliba soror
      [Col. 0971C] ejus:
   et habui eas, et pepererunt filios, et filias.
Porro earum nomina, Samaria Oolla,
   et Jerusalem Ooliba.
Fornicata est igitur Oolla super me,
   et insanivit in amatores suos, in Assyrios propinquantes [Al. add. ei],
   vestitos hyacintho,
   principes, et magistratus, juvenes cupidinis,
   universos equites, ascensores equorum.
Et dedit fornicationes suas super eos electos, filios
      Assyriorum universos:
   Et in omnibus in quos insanivit,
   in immunditiis eorum polluta est.
Insuper et fornicationes suas, quas habuerat in
      Aegypto, non reliquit:
   nam et illi dormierant cum ea in adolescentia
      ejus,
   et illi confregerant ubera pubertatis ejus,
   et effuderant fornicationem suam super eam.
[Col. 0971D] Propterea tradidi eam in manus amatorum suorum,
      in manus filiorum Assur,
   super quorum insanivit libidine.
Ipsi discooperuerunt ignominiam ejus,
   filios et filias ejus tulerunt,
   et ipsam occiderunt gladio;
Et factae sunt famosae mulieres,
   et judicia perpetraverunt in ea.
Quod cum vidisset soror ejus Ooliba, plusquam illa
      insanivit libidine:
   et fornicationem suam super fornicationem sororis
      suae ad filios Assyriorum praebuit impudenter,
   ducibus et magistratibus ad se venientibus, indutis veste varia,
   equitibus, qui vectabantur equis, et adolescentibus forma cunctis egregia.
Et vidi quod polluta esset via una ambarum.
Et auxit fornicationes suas:
   [Col. 0972A] cumque vidisset viros depictos in pariete,
   imagines Chaldaeorum expressas coloribus,
   et accinctos balteis renes,
   et tiaras tinctas in capitibus eorum,
   formam ducum omnium, similitudinem filiorum
      Babylonis,
   terraeque Chaldaeorem, in qua orti sunt,
Et insanivit super eos concupiscentia oculorum suorum,
   et misit nuntios ad eos in Chaldaeam.
Cumque venissent ad eam filii Babylonis ad cubile
      mammarum, polluerunt eam stupris suis,
   et polluta est ab eis, et saturata est anima ejus
      ab illis.
Denudavit quoque fornicationes suas, et discooperuit ignominiam suam:
   et recessit anima mea ab ea,
   sicut recesserat anima mea a sorore ejus.
Multiplicavit enim fornicationes suas,
   [Col. 0972B] recordans dies adolescentiae suae, quibus fornicata est in terra Aegypti.
Et insanivit libidine super concubitum eorum,
   quorum carnes sunt, ut carnes asinorum:
   et sicut fluxus equorum, fluxus eorum.
Et visitasti scelus adolescentiae tuae,
   quando subacta sunt in Aegypto ubera tua,
   et confractae mammae pubertatis tuae.
Propterea, Ooliba,
   haec dicit Dominus Deus:
Ecce ego suscitabo omnes amatores tuos contra te,
      de quibus satiata est anima tua:
   et congregabo eos adversum te in circuitu;
Filios Babylonis, et universos Chaldaeos,
   nobiles, tyrannosque et principes,
   omnes filios Assyriorum, juvenes forma egregia,
   duces et magistratus universos, principes principum,
   et nominatos ascensores equorum:
Et venient super te instructi curru et rota, multitudo populorum:
   [Col. 0972C] lorica, et clypeo, et galea armabuntur contra te
      undique:
Et dabo coram [Al. tacet coram] eis judicium,
   et judicabunt te judiciis suis.
Et ponam zelum meum in te, quem exercent tecum
      in furore:
   nasum tuum et aures tuas praecident:
   et quae remanserint, gladio concident.
Ipsi filios tuos et filias tuas capient;
   et novissimum tuum devorabitur igni.
Et denudabunt te vestimentis tuis,
   et tollent vasa gloriae tuae.
Et requiescere faciam [Al. facient] scelus tuum
      de te,
   et fornicationem tuam de terra Aegypti:
   Nec levabis oculos tuos ad eos,
   et Aegypti non recordaberis amplius.
Quia haec dicit Dominus Deus:
Ecce ego tradam te in manus eorum, quos odisti:
   [Col. 0972D] in manus, de quibus satiata est anima tua.
Et agent tecum in odio,
   et tollent omnes labores tuos,
   et dimittent te nudam et ignominia plenam,
Et revelabitur ignominia fornicationum tuarum,
   scelus tuum et fornicationes tuae.
Fecerunt haec tibi, quia fornicata es post gentes,
   inter quas polluta es in idolis earum.
In via sororis tuae ambulasti,
   et dabo calicem ejus in manu tua.
Haec dicit Dominus Deus:
Calicem sororis tuae bibes profundum et latum:
   eris in derisum et in subsannationem, quae est
      capacissima.
Ebrietate et dolore repleberis;
   calice moeroris et tristitiae,
   calice sororis tuae Samariae.
Et bibes illum, et epotabis usque ad faeces,
   [Col. 0973A] et fragmenta ejus devorabis,
   et ubera tua lacerabis:
   quia ego locutus sum, ait Dominus Deus [Al. tacet
      Deus].
Propterea haec dicit Dominus Deus:
Quia oblita es mei, et projecisti me post corpus
      tuum,
   tu quoque porta scelus tuum et fornicationes
      tuas.
Et ait Dominus ad me, dicens:
Fili hominis,
   numquid judicas Oollam, et Oolibam,
   et annuntias eis scelera earum?
Quia adulteratae sunt,
   et sanguis in manibus earum.
   et cum idolis suis fornicatae sunt:
Insuper et filios suos, quos genuerunt mihi,
   obtulerunt eis ad devorandum.
Sed et hoc fecerunt mihi:
   Polluerunt sanctuarium meum in die illa,
   [Col. 0973B] et sabbata mea profanaverunt.
Cumque immolarent filios suos idolis suis,
   et ingrederentur sanctuarium meum in die illa, ut
      polluerent illud:
   etiam haec fecerunt in medio domus meae.
Miserunt ad viros venientes de longe,
   ad quos [a 1Kb] nuntium miserant:
Itaque ecce venerunt, quibus te lavisti, et circumlinisti [b 1Kb] stibio oculos tuos,
   et ornata es mundo muliebri.
Sedisti in lecto pulcherrimo,
   et mensa ordinata est ante te:
   thymiama meum, et unguentum meum posuisti
      super eam.
Et vox multitudinis exsultantis erat in ea;
   et in viris, qui de multitudine hominum adducebantur, et veniebant de deserto,
   posuerunt armillas in manibus eorum,
   et coronas speciosas in capitibus eorum.
[Col. 0973C] Et dixi ei, quae attrita est in adulteriis:
Nunc fornicabitur in fornicatione sua etiam haec.
Et ingressi sunt ad eam quasi ad mulierem meretricem:
Sic ingrediebantur ad Oollam et Oolibam, mulieres
      nefarias.
Viri ergo isti [Al. tacet isti] justi sunt:
   hi judicabunt eas judicio adulterarum,
   et judicio effundentium sanguinem:
Quia adulterae sunt,
   et sanguis in manibus earum.
Haec enim dicit Dominus Deus:
Adduc ad eas multitudinem,
   et trade eas in tumultum et in rapinam.
Et lapidentur lapidibus populorum,
   et confodiantur gladiis eorum:
Filios et filias earum interficient,
   et domos earum igne succendent.
Et auferam scelus de terra,
   et discent omnes mulieres, ne faciant secundum
      [Col. 0973D] scelus earum.
Et dabunt scelus vestrum super vos,
   et peccata idolorum vestrorum portabitis:
   et scietis quia ego Dominus Deus.
[Cap. XXIV.] Et factum est verbum Domini ad me,
      in anno nono, in mense decimo, in decima
      mensis, dicens:
Fili hominis,
   scribe tibi nomen diei hujus, in qua confirmatus
      est rex Babylonis adversum Jerusalem hodie.
Et dices per proverbium ad domum irritatricem
      parabolam,
   et loqueris ad eos:
[Col. 0974A] Haec dicit Dominus Deus:
Pone ollam,
   pone, inquam, et mitte in eam aquam.
Congere frusta ejus in eam,
   omnem partem bonam,
   femur et armum,
   electa et ossibus plena.
Pinguissimum pecus assume,
   compone quoque strues ossium sub ea:
Efferbuit coctio ejus,
   et discocta sunt ossa illius in medio ejus.
Propterea haec dicit Dominus Deus:
Vae civitati sanguinum, ollae,
   cujus rubigo in ea est,
   et rubigo ejus non exivit de ea:
Per partes et per partes suas ejice eam,
   non cecidit super eam sors.
Sanguis enim ejus in medio ejus est,
   super limpidissimam petram effudit illum:
   non effudit illum super terram, ut possit operiri
      [Col. 0974B] pulvere.
Ut super inducerem indignationem meam, et vindicta ulciscerer:
   dedi sanguinem ejus super petram limpidissimam,
      ne operiretur.
Propter haec dicit Dominus Deus:
Vae civitati sanguinum,
   cujus ego grandem faciam pyram.
Congere ossa, quae in igne succendam:
   consumentur carnes, et concoquetur universa
      compositio,
   et ossa tabescent.
Pone quoque eam super prunas vacuam,
   ut incalescat, et liquefiat aes ejus:
Et confletur in medio ejus [Al. tacet ejus] inquinamentum ejus,
   et consumatur rubigo ejus:
Multo labore sudatum est,
   et non exivit de nimia rubigo ejus,
   [Col. 0974C] neque per ignem.
Immunditia tua exsecrabilis:
   quia mundare te volui, et non es mundata a sordibus tuis:
Sed nec mundaberis prius,
   donec quiescere faciam indignationem meam in te.
Ego Dominus locutus sum:
Venit, et faciam:
   non transeam, nec parcam, nec placabor:
Juxta vias tuas, et juxta adinventiones tuas judicabo
      [Al. judicavi] te, dicit Dominus.
Et factum est verbum Domini ad me dicens:
Fili hominis,
   ecce ego tollo a te desiderabile oculorum tuorum
      in plaga:
   et non planges, neque plorabis, et non fluent lacrymae tuae.
Ingemisce tacens,
   mortuorum luctum non facies:
Corona tua circumligata sit tibi,
   [Col. 0974D] et calceamenta tua erunt in pedibus tuis,
   nec amictu ora velabis,
   nec cibos lugentium comedes.
Locutus sum ergo ad populum mane,
   et mortua est uxor mea vespere:
   fecitque [Al. fecique] mane sicut praeceperat mihi.
Et dixit ad me populus:
   Quare non indicas nobis, quid ista significent,
   quae tu facis?
Et dixi ad eos:
   Sermo Domini factus est ad me dicens:
Loquere domui Israel:
Haec dicit Dominus Deus:
[Col. 0975A] Ecce ego polluam sanctuarium meum, superbiam
      imperii vestri, et desiderabile oculorum vestrorum,
   et super quo pavet anima vestra,
   et filii vestri, et filiae vestrae, quas reliquistis, gladio cadent.
Et facietis sicut feci:
   Ora amictu non velabitis,
   et cibos lugentium non comedetis.
Coronas habebitis in capitibus vestris,
   et calceamenta in pedibus:
Non plangetis neque flebitis,
   sed et tabescetis in iniquitatibus vestris,
   et unusquisque gemet ad fratrem suum.
Eritque Ezechiel vobis in portentum:
   juxta omnia quae fecit, facietis cum venerit istud:
   et scietis quia ego Dominus Deus.
Et tu, fili hominis,
   ecce in die, qua tollam ab eis fortitudinem
      eorum,
   [Col. 0975B] et gaudium dignitatis, et desiderium oculorum
      eorum,
   super quo requiescunt animae eorum,
   filios et filias eorum:
In die illa cum venerit fugiens ad te, ut annuntiet
      tibi:
In die, inquam, illa aperietur os tuum cum eo qui
      fugit:
   et loqueris, et non silebis ultra:
Erisque eis in portentum,
   et scietis quia ego Dominus.
[Cap. XXV.] Et factus est sermo Domini ad me dicens:
Fili hominis,
   pone faciem tuam contra filios Ammon, et prophetabis de eis.
Et dices filiis Ammon:
   audite verbum Domini Dei:
Haec dicit Dominus Deus:
[Col. 0975C] Pro eo quod dixisti:
   Euge, euge super sanctuarium meum, quia pollutum est.
   et super terram Israel, quoniam desolata est:
   et super domum Juda, quoniam ducti sunt in
      captivitatem:
Idcirco ego tradam te filiis orientalibus in haereditatem,
   et collocabunt caulas suas in te,
   et ponent in te tentoria sua.
Ipsi comedent fruges tuas:
   et ipsi bibent lac tuum [Al. tacet tuum].
Daboque Rabbath in habitaculum camelorum,
   et filios Ammon in cubile pecorum:
   et scietis quia ego Dominus:
Quia haec dicit Dominus Deus:
Pro eo quod plausisti manu et percussisti pede,
   et gavisa es ex toto affectu super terram Israel:
Idcirco ecce ego extendam manum meam super te,
   et tradam te in direptionem gentium,
   [Col. 0975D] et interficiam te de populis, et perdam de terris,
      et conteram:
   et scies quia ego Dominus,
Haec dicit Dominus Deus.
Pro eo quod dixerunt Moab et Seir:
   Ecce sicut omnes gentes, domus Juda:
Idcirco ecce ego aperiam humerum Moab de civitatibus,
   de civitatibus, inquam, ejus, et de finibus ejus,
   inclyta terrae Beth-Jesimoth et Beel-Meon et Cariathaim,
Filiis orientis cum filiis Ammon,
   et dabo eam in haereditatem:
   [Col. 0976A] ut non sit ultra memoria filiorum Ammon in gentibus.
Et in Moab faciam judicia:
   et scient quia ego Dominus.
Haec dicit Dominus Deus:
Pro eo quod fecit Idumaea ultionem, ut se vindicaret
      de filiis Juda,
   peccavitque delinquens, et vindictam expetivit
      de eis,
Idcirco haec dicit Dominus Deus:
Extendam manum meam super Idumaeam,
   et auferam de ea hominem et jumentum,
   et faciam eam desertam ab austro:
   et qui sunt [Al. desunt] in Dedan, gladio cadent.
Et dabo ultionem meam super Idumaeam per manum
      populi mei Israel:
   et facient [Al. faciam] in Edom juxta iram meam,
   et furorem meum:
   et scient vindictam [Al. indignationem] meam,
      dicit Dominus Deus.
[Col. 0976B] Haec dicit Dominus Deus:
Pro eo quod fecerunt Palaestini in vindictam,
   et ulti se sunt toto animo, interficientes et implentes inimicitias veteres:
Propterea haec dicit Dominus Deus:
Ecce ego extendam manum meam super Palaestinos,
      et interficiam interfectores,
   et perdam reliquias maritimae regionis:
Faciamque in eis ultiones magnas arguens in furore:
   et scient quia ego Dominus,
   cum dedero vindictam meam super eos.
[Cap. XXVI.] Et factum est in undecimo anno, prima
      mensis, factus est sermo Domini ad me, dicens:
Fili hominis,
   pro eo quod dixit Tyrus de Jerusalem:
Euge, confractae sunt portae populorum,
   conversa est ad me:
   implebor, deserta est.
Propterea haec dicit Dominus Deus:
[Col. 0976C] Ecce ego super te, Tyre.
   et ascendere faciam ad [Al. super] te gentes multas,
   sicut ascendit mare fluctuans.
Et dissipabunt muros Tyri, et destruent turres ejus:
   et radam pulverem ejus de ea, et dabo eam in
      limpidissimam petram.
Siccatio sagenarum erit in medio maris,
   quia ego locutus sum, ait Dominus Deus:
Et erit in direptionem gentibus.
Filiae quoque ejus, quae sunt in agro, gladio interficientur:
   et scient quia ego Dominus.
Quia haec dicit Dominus Deus [Al. tacet Deus]:
Ecce ego adducam ad Tyrum Nabuchodonosor regem
      Babylonis ab aquilone, regem regum,
   cum equis, et curribus, et equitibus, et coetu, populoque magno.
Filias tuas, quae sunt in agro, gladio interficiet:
   et circumdabit te munitionibus, et comportabit
      [Col. 0976D] aggerem in gyro,
   et levabit contra te clypeum.
Et [a 1Kb] vineas, et arietes temperabit, in muros tuos,
   et turres tuas destruet in armatura sua.
Inundatione equorum ejus operiet te pulvis eorum:
   a sonitu equitum, et rotarum, et curruum, movebuntur muri tui,
   dum ingressus fuerit portas tuas quasi per introitum urbis dissipatae.
Ungulis equorum suorum conculcabit omnes plateas tuas:
   populum tuum gladio caedet,
   et statuae tuae nobiles in terram corruent.
[Col. 0977A] Vastabunt opes tuas,
   diripient negotiationes tuas:
Et destruent muros tuos,
   et domos tuas praeclaras subvertent:
Et lapides tuos, et ligna tua,
   et pulverem tuum in medio aquarum ponent.
Et quiescere faciam multitudinem canticorum tuorum,
   et sonitus cithararum tuarum non audietur amplius.
Et dabo te in limpidissimam petram,
   siccatio sagenarum eris,
   nec aedificaberis ultra:
   quia ego locutus sum, ait Dominus Deus.
Haec dicit Dominus Deus Tyro:
Numquid non a sonitu ruinae tuae, et gemitu interfectorum tuorum,
   cum occisi fuerint in medio tui,
   commovebuntur insulae?
Et descendent de sedibus suis omnes principes
      [Col. 0977B] maris:
   et auferent exuvias suas,
   et vestimenta sua varia abjicient,
   et induentur stupore:
In terra sedebunt:
   et attoniti super repentino casu tuo admirabuntur.
Et assumentes super te lamentum,
   dicent tibi:
Quomodo peristi quae habitas in mari, urbs inclyta,
   quae fuistis fortis in mari cum habitatoribus tuis,
   quos formidabant universi?
Nunc stupebunt naves in die pavoris tui:
   et turbabuntur insulae in mari,
   eo quod nullus egrediatur ex te.
Quia haec dicit Dominus Deus [Al. tacet Deus]:
Cum dedero te urbem desolatam, sicut civitates
      quae non habitantur:
   et adduxero super te abyssum,
   et operuerint te aquae multae:
[Col. 0977C] Et detraxero te cum his qui descendunt in lacum ad
      populum sempiternum,
   et collocavero te in terra novissima sicut solitudines veteres, cum his qui deducuntur in lacum,
   ut non habiteris:
   Porro cum dedero [Al. Et dedero] gloriam in
      terra viventium.
In nihilum redigam te, et non eris,
   et requisita non invenieris ultra in sempiternum,
   [Col. 0978A] dicit Dominus Deus.
[Cap. XXVII.] Et factum est verbum Domini ad me,
      dicens:
Tu ergo, fili hominis,
   assume super Tyrum lamentum:
Et dices Tyro, quae habitat in introitu maris,
   negotiationi populorum ad insufas multas:
Haec dicit Dominus Deus:
O Tyre, tu dixisti: Perfecti decoris ego sum,
   et in corde maris sita.
Finitimi [a 15Kb] tui, qui te aedificaverunt,
   impleverunt decorem tuum:
Abietibus de Sanir exstruxerunt te
   cum omnibus tabulatis [b 1Kb] maris:
Cedrum de Libano tulerunt
   ut facerent tibi malum.
Quercus de Basan dolaverunt in remos tuos:
   transtra tua fecerunt tibi ex ebore Indico,
   et praetoriola de insulis Italiae.
Byssus varia de Aegypto texta est tibi in velum
   [Col. 0978B] ut poneretur in malo:
Hyacinthus et purpura de insulis Elisa facta sunt
      operimentum tuum.
Habitatores Sidonis et Aradii [h. [c 1Kb] Arvad] fuerunt
      remiges tui:
   sapientes tui, Tyre, facti sunt gubernatores tui.
Senes [d 15Kb] Biblii, et prudentes ejus, praebuerunt nautas
      ad ministerium variae supellectilis tuae:
   omnes naves maris, et nautae earum, fuerunt in
      populo negotiationis tuae.
Persae, et Lydia, et Lybies erant in exercitu tuo
   viri bellatores tui:
   clypeum et galeam suspenderunt in te pro ornatu tuo,
Filii Aradii [h. Arvad] cum exercitu tuo erant super
      muros tuos in circuitu:
   sed et Pygmaei, qui erant in turribus tuis, pharetras
      suas suspenderunt in muris tuis per gyrum:
   ipsi compleverunt pulchritudinem tuam.
[Col. 0978C] Carthaginenses negotiatores tui, a multitudine cunctarum divitiarum,
   argento, ferro, stanno, plumboque repleverunt
      nundinas tuas.
Graecia, Thubal, et Mosoch, ipsi institores tui:
   mancipia, et vasa aerea adduxerunt populo tuo.
De domo Thogorma, equos, et equites,
   et mulos adduxerunt ad forum tuum.
Filii Dedan negotiatores tui:
   [Col. 0979A] et insulae multae, negotiatio manus tuae.
   dentes eburneos et hebeninos commutaverunt in
      pretio tuo.
Syrus negotiator tuus propter multitudinem operum
      tuorum,
   gemmam [Al. guttam], et purpuram, et scutulata,
   et byssum, et sericum, et coccum [h. [a 1Kb] chad
      chod] proposuerunt in mercatu tuo.
Juda et terra Israel ipsi institores tui in frumento
      primo,
   balsamum, et mel, et oleum, et resinam proposuerunt in nundinis tuis.
Damascenus negotiator tuus
   in multitudine operum tuorum, in multitudine
      [Al. copia] diversarum opum,
   in vino pingui, in lanis coloris optimi.
Dan, et Graecia, et Mosel [h. Muzal],
   in nundinis tuis proposuerunt ferrum fabrefactum:
   stacte et calamus in negotiatione tua.
Dedan institores tui
   [Col. 0979B] in tapetibus ad sedendum.
Arabia, et universi principes Cedar, ipsi negotiatores manus tuae:
   cum agnis, et arietibus, et haedis venerunt ad te
      negotiatores tui.
Venditores Saba, et Reema [h. Raama], ipsi negotiatores tui:
   cum universis primis aromatibus, et lapide pretioso [Al. pretiosissimo], et auro, quod proposuerunt in mercatu tuo.
Haran, et Chenne, et Eden, negotiatores tui:
Saba, Assur, et Chelmad, venditores tui.
Ipsi negotiatores tui
   multifariam involucris hyacinthi, et polymitorum,
      gazarumque pretiosarum, quae obvolutae et
      astrictae erant funibus:
   cedros quoque habebant in negotiationibus tuis.
Naves maris, principes tui in negotiatione tua;
   et repleta es, et glorificata nimis in corde maris.
[Col. 0979C] In aquis multis adduxerunt te remiges tui:
   ventus auster contrivit te in corde maris.
Divitiae tuae, et thesauri tui, et multiplex instrumentum tuum;
   nautae tui, gubernatores tui, qui tenebant supellectilem tuam, et populo tuo praeerant:
   viri quoque bellatores tui, qui erant in te,
   cum universa multitudine tua, quae est in medio tui,
   cadent in corde maris in die ruinae tuae.
A sonitu clamoris gubernatorum tuorum conturbabuntur classes:
Et descendent in navibus suis omnes qui tenebant
      remum:
Naulae et universi gubernatores maris in terra stabunt:
   et ejulabunt super te voce magna, et clamabunt
      amare.
   et superjacient pulverem capitibus suis, et cinere
      conspergentur.
Et radent super te calvitium, et accingentur ciliciis.
   [Col. 0979D] et plorabunt te in amaritudine animae ploratu
      amarissimo.
Et assument super te carmen lugubre, et plangent te:
Quae est ut Tyrus, quae obmutuit in medio maris?
Quae in exitu negotiationum tuarum de mari implesti
      populos multos:
   in multitudine divitiarum tuarum et populorum
      tuorum, ditasti reges terrae [Al. multos].
Nunc contrita es a mari;
   in profundis aquarum opes tuae,
   et omnis multitudo tua, quae erat in medio tui,
      ceciderunt.
Universi habitatores insularum obstupuerunt super te:
   et reges earum omnes tempestate perculsi mutaverunt vultus.
Negotiatores populorum [Al. gentium] sibilaverunt
      [Col. 0980A] super te:
   ad nihilum deducta es, et non eris [Al. add. ultra]
      usque in perpetuum.
[Cap. XXVIII.] Et factus est sermo Domini ad me, dicens:
Fili hominis,
   dic principi Tyri:
Haec dicit Dominus Deus:
Eo quod elevatum est cor tuum, et dixisti:
   Deus ego sum, et in cathedra Dei sedeo [Al. sedi]
      in corde maris:
Cum sis homo, et non Deus:
   et dedisti cor tuum quasi cor Dei;
Ecce sapientior es tu Daniele:
   omne secretum non est absconditum a te.
In sapientia et prudentia tua fecisti tibi fortitudinem,
   et acquisisti aurum et argentum in thesauris tuis.
In multitudine sapientiae tuae, et in negotiatione tua
      multiplicasti tibi fortitudinem:
   et elevatum est cor tuum in robore tuo.
[Col. 0980B] Propterea haec dicit Dominus Deus [Al. tacet Deus]:
Eo quod elevatum est cor tuum quasi cor Dei:
   idcirco ecce ego adducam super te alienos, robustissimos gentium:
   et nudabunt gladios suos super pulchritudinem sapientiae tuae,
   et polluent decorem tuum.
Interficient et detrahent [Al. tradent] te:
   et morieris in interitu occisorum in corde maris.
Numquid dicens loqueris: Deus ego sum:
   coram interficientibus te:
   cum sis homo, et non Deus,
   in manu occidentium te?
Morte incircumcisorum morieris in manu alienorum:
   quia ego locutus sum, ait Dominus Deus.
Et factus est sermo Domini ad me, dicens:
Fili hominis,
   leva planctum super regem Tyri:
   et dices ei:
Haec dicit Dominus Deus:
[Col. 0980C] Tu signaculum similitudinis,
   plenus sapientia, et perfectus decore,
   in deliciis paradisi Dei fuisti:
   omnis lapis pretiosus operimentum tuum:
   sardius, topazius, et jaspis, chrysolithus, onyx, et
      beryllus, sapphirus, et carbunculus, et smaragdus:
   aurum opus decoris tui:
   et foramina tua in die, qua conditus es, praeparata
      sunt.
Tu cherub extentus, et protegens,
   et posui te in monte sancto Dei,
   in medio lapidum ignitorum ambulasti.
Perfectus in viis tuis a die conditionis tuae,
   donec inventa est iniquitas in te.
In multitudine negotiationis tuae repleta sunt interiora tua iniquitate, et peccasti:
   et ejeci te de monte Dei, et perdidi te, o cherub
      protegens, de medio lapidum ignitorum.
Et elevatum est cor tuum in decore tuo:
[Col. 0980D] Perdidisti sapientiam tuam in decore tuo [Al. in pulchritudine tua],
   in terram projeci te:
   ante faciem regum dedi te, ut cernerent te.
In multitudine, iniquitatum tuarum et iniquitate negotiationis tuae.
   polluisti sanctificationem tuam:
Producam ergo ignem de medio tui, qui comedat te,
   et dabo te in cinerem super terram in conspectu
      omnium videntium te.
Omnes, qui viderint te in gentibus, obstupescent
      super te:
   nihili factus es, et non eris in perpetuum.
   Et factus est sermo Domini ad me, dicens:
Fili hominis,
   pone faciem tuam contra Sidonem:
   [Col. 0981A] et prophetabis de ea, et dices:
Haec dicit Dominus Deus:
Ecce ego ad te, Sidon, et glorificabor in medio tui:
   et scient quia ego Dominus,
   cum fecero in ea judicia, et sanctificatus fuero in
      ea.
Et immittam ei pestilentiam et sanguinem in plateis
      ejus:
   et corruent interfecti in medio ejus gladio per circuitum:
   et scient quia ego Dominus.
Et non erit ultra domui Israel offendiculum amaritudinis,
   et spina dolorem inferens undique per circuitum
      eorum, qui adversantur eis:
   et scient quia ego Dominus Deus.
Haec dicit Dominus Deus:
Quando congregavero domum Israel de populis, in
      quibus dispersi sunt, sanctificabor in eis coram
      gentibus:
   [Col. 0981B] et habitabunt in terra sua, quam dedi servo meo
      Jacob.
Et habitabunt in ea securi:
   et aedificabunt domos, et plantabunt vineas, et habitabunt confidenter,
   cum fecero judicia in omnibus qui adversantur eis
      [Al. tacet eis] per circuitum.
Et scient quia ego Dominus Deus eorum.
[Cap. XXIX.] In anno decimo [a 2Kb] , in decimo mense,
      undecima die mensis,
   factum est verbum Domini ad me, dicens:
Fili hominis,
   pone faciem tuam contra Pharonem regem Aegypti,
   et prophetabis de eo, et Aegypto universa:
   Loquere, et dices:
Haec dicit Dominus Deus:
Ecce ego ad te, Pharao, rex Aegypti, draco magne,
   qui cubas in medio fluminum tuorum, et dicis;
   Meus est fluvius, et ego feci memetipsum:
[Col. 0981C] Et ponam frenum in maxillis tuis:
   et agglutinabo pisces fluminum tuorum squamis
      tuis:
Et extraham te de medio fluminum tuorum,
   et universi pisces tui squamis tuis adhaerebunt.
Et projiciam te in desertum, et omnes pisces fluminis tui:
   super faciem terrae cades,
   non colligeris, neque congregaberis:
Bestiis terrae, volatilibus coeli,
   dedi ad devorandum:
Et scient omnes habitatores Aegypti quia ego Dominus;
   pro eo quod fuisti baculus arundineus domui
      Israel:
Quando apprehenderunt te manu [Al. add. sua], et
      confractus es,
   et lacerasti omnem humerum eorum:
Et innitentibus eis super te, comminutus es,
   et dissolvisti omnes renes eorum.
[Col. 0981D] Propterea haec dicit Dominus Deus:
Ecce ego adducam super te gladium:
   et interficiam de te hominem, et jumentum.
Et erit terra Aegypti in desertum, et in solitudinem:
   et scient quia ego Dominus:
   [Col. 0982A] pro [Al. tacet pro] eo quod dixeris: Fluvius meus
      est, et ego feci eum.
Idcirco ecce ego ad te, et ad flumina tua:
   daboque terram Aegypti in solitudines, gladio dissipatam,
   a turre Syenes, usque ad terminos Aethiopiae.
Non pertransibit eam pes hominis,
   neque pes jumenti gradietur in ea:
   et non habitabitur quadraginta annis.
Daboque terram Aegypti desertam in medio terrarum
      desertarum,
   et civitates ejus in medio urbium subversarum,
Et erunt desolatae quadraginta annis,
   et dispergam Aegyptios in nationes, ventilabo eos
      in terras.
Quia haec dicit Dominus Deus:
Post finem quadraginta annorum congregabo Aegyptum de populis, in quibus dispersi fuerant,
Et reducam captivitatem Aegypti,
   et collocabo eos in terra Phatures [h. Phathroz],
      [Col. 0982B] in terra nativitatis suae:
   et erunt ibi in regnum humile:
Inter caetera regna erit humillima,
   et non elevabitur ultra super nationes,
   et imminuam eos ne imperent gentibus.
Neque erunt ultra domui Israel in confidentia,
   docentes iniquitatem, ut fugiant et sequantur
      eos:
   et scient quia ego Dominus Deus.
Et factum est in vicesimo et septimo anno, in primo,
      in una mensis,
   factum est verbum Domini ad me, dicens:
Fili hominis,
   Nabuchodonosor rex Babylonis servire fecit exercitum suum servitute magna adversus Tyrum:
Omne caput decalvatum, et omnis humerus depilatus est:
   et merces non est reddita ei,
   neque exercitui ejus, de Tyro, pro servitute, qua
      [Col. 0982C] servivit mihi adversus eam.
Propterea haec dicit Dominus Deus:
   Ecce ego dabo Nabuchodonosor regem Babylonis
      in terra Aegypti:
   et accipiet [Al. auferet] multitudinem ejus,
   et depraedabitur manubias ejus,
   et diripiet spolia ejus:
Et erit merces [Al. in mercedem] exercitui illius.
   Et operi, pro [Al. tacet pro] quo servivit [Al. add.
      mihi] adversus eam:
Dedi ei terram Aegypti,
   pro eo quod laboraverit [Al. laboraverunt] mihi,
      ait Dominus Deus.
In die illo pullulabit cornu domui [Al. domus] Israel,
   et tibi dabo apertum os in medio eorum;
   et scient quia ego Dominus.
[Cap. XXX.] Et factum est verbum Domini ad me,
      dicens:
Fili hominis, propheta, et dic:
Haec dicit Dominus Deus:
[Col. 0982D] Ululate, vae, vae diei:
   quia juxta est dies, et appropinquat dies Domini:
   dies nubis, tempus gentium erit.
Et veniet gladius in Aegyptum:
   et erit pavor in Aethiopia,
[Col. 0983A] Cum ceciderint vulnerati in Aegypto,
   et ablata fuerit multitudo illius,
   et destructa fundamenta ejus.
Aethiopia, et Libya, et Lydii, et omne reliquum vulgus, et Chub, et filii terrae foederis,
   cum eis gladio cadent.
Haec dicit Dominus Deus;
Et corruent fulcientes Aegyptum,
   et destruetur superbia imperii ejus:
   a turre Syenes [h. [a 1Kb] Zevene] gladio cadent in ea,
      ait Dominus Deus [b 1Kb] exercituum.
Et dissipabuntur in medio terrarum desolatarum,
   et urbes in medio civitatum desertarum
      erunt.
Et scient quia ego Dominus:
   cum dedero ignem in Aegypto,
   et attriti fuerint omnes auxiliatores ejus.
In die illa egredientur nuntii a facie mea in trieribus,
   ad conterendam Aethiopiae confidentiam;
Et erit pavor in eis in die Aegypti,
   [Col. 0983B] quia absque dubio veniet.
Haec dicit Dominus Deus:
Cessare faciam multitudinem Aegypti in manu Nabuchodonosor regis Babylonis.
Ipse et populus ejus cum eo, fortissimi gentium,
   adducentur ad disperdendam terram:
Et evaginabunt gladios suos super Aegyptum:
   et implebunt terram interfectis.
Et faciam alveos fluminum aridos,
   et tradam terram in manu pessimorum;
Et dissipabo terram et plenitudinem ejus in manu
      alienorum,
   ego Dominus locutus sum.
Haec dicit Dominus Deus.
Et disperdam simulacra, et cessare faciam idola de
      Memphis [h. Noph]:
   et dux [c 1Kb] de terra [Al. terrae] Aegypti non erit amplius:
   et dabo terrorem in terra Aegypti.
[Col. 0983C] Et disperdam terram Phatures [h. Phathroz],
   et dabo ignem in Taphnis,
   et faciam judicia in [d 9Kb] Alexandria.
Et effundam indignationem meam super Pelusium
      robur Aegypti,
   et interficiam multitudinem Alexandriae,
   et dabo ignem in Aegypto:
Quasi parturiens dolebit Pelusium,
   et Alexandria erit dissipata,
   et in Memphis [h. Noph] augustiae quotidianae.
Juvenes Heliopoleos et Bubasti [h. Phibezeth] gladio
      cadent,
   et ipsae captivae ducentur.
   Et in Taphnis nigrescet dies,
Cum contrivero ibi sceptra Aegypti,
   et defecerit in ea superbia potentiae ejus:
Ipsam nubes operiet,
   filiae autem ejus in captivitatem ducentur.
Et judicia faciam in Aegypto;
   [Col. 0983D] et scient quia ego Dominus.
Et factum est in undecimo anno, in primo mense,
      in septima mensis,
   factum est verbum Domini ad me dicens:
Fili hominis, brachium Pharaonis regis Aegypti confregi:
   et ecce non est obvolutum ut restitueretur ei sanitas,
   ut ligaretur panis, et fasciaretur [Al. sarciretur]
      linteolis,
   [Col. 0984A] ut recepto robore, posset tenere gladium.
Propterea haec dicit Dominus Deus:
Ecce ego ad Pharaonem regem Aegypti,
   et comminuam brachium ejus forte, sed confractum:
   et dejiciam gladium de manu ejus:
Et dispergam Aegyptum in gentibus,
   et ventilabo eos in terris.
Et confortabo brachia regis Babylonis,
   daboque gladium meum im manu ejus:
Et confringam brachia Pharaonis,
   et gement gemitibus interfecti coram facie ejus:
Et confortabo brachia regis Babylonis,
   et brachia Pharaonis concident:
Et scient quia ego Dominus,
   cum dedero gladium meum in manu regis Babylonis,
   et extenderit eum super terram Aegypti.
Et dispergam [Al. disperdam] Aegyptum in nationes,
      et ventilabo eos in terras,
   [Col. 0984B] et scient quia ego Dominus.
[Cap. XXXI.] Et factum est in undecimo anno, tertio, una mensis,
   factum est verbum Domini ad me dicens:
Fili hominis, dic Pharaoni regi Aegypti, et populo
      ejus:
   Cui similis factus es in magnitudine tua?
Ecce Assur quasi cedrus in Libano,
   pulcher ramis, et frondibus nemorosus,
   excelsusque altitudine,
   et inter condensas frondes elevatum est cacumen
      ejus.
Aquae nutrierunt illum,
   abyssus exaltavit [Al. elevavit] illum:
Flumina ejus manabant in circuitu radicum ejus,
   et rivos suos emisit ad universa ligna regionis.
Propterea elevata est altitudo ejus super omnia
      ligna regionis:
   et multiplicata sunt arbusta ejus,
   [Col. 0984C] et elevati sunt rami ejus prae aquis multis.
Cumque extendisset [h. extendit] umbram suam,
   in ramis ejus fecerunt nidos omnia volatilia coeli,
   et sub frondibus ejus genuerunt omnes bestiae
      saltuum,
   et sub umbraculo illius habitabat coetus gentium
      plurimarum [Al. universarum].
Eratque pulcherrimus in magnitudine sua, et in dilatatione arbustorum suorum:
   erat enim radix illius juxta aquas multas.
Cedri non fuerunt altiores illo in paradiso Dei,
   abietes non adaequaverunt summitatem ejus,
   et platani non fuerunt aequae frondibus illius:
   omne lignum paradisi Dei non est assimilatum
      illi, et pulchritudini ejus.
Quoniam speciosum feci eum, et multis condensisque frondibus:
   et aemulata sunt eum omnia ligna voluptatis, quae
      erant in paradiso Dei.
Propterea haec dicit Dominus Deus:
[Col. 0984D] Pro eo quod sublimatus est in altitudine,
   et dedit summitatem suam virentem atque condensam,
   et elevatum est cor ejus in altitudine sua:
Tradidi eum in manu fortissimi gentium; faciens
      faciet ei:
Juxta impietatem ejus ejeci eum.
Et succident illum alieni et crudelissimi nationum,
   et projicient eum super montes,
   [Col. 0985A] et in cunctis convallibus corruent rami ejus,
   et confringentur arbusta ejus in universis rupibus
      terrae:
Et recedent de umbraculo ejus omnes populi terrae,
   et relinquent eum.
In ruina ejus habitaverunt omnia volatilia coeli,
   et in ramis ejus fuerunt universae bestiae regionis.
Quam ob rem non elevabuntur in altitudine sua omnia ligna aquarum,
   nec ponent sublimitatem suam inter nemorosa atque frondosa,
nec stabunt in sublimitate eorum omnia quae irrigantur aquis:
Quia omnes traditi sunt in mortem ad terram ultimam, in medio filiorum hominum,
   ad eos qui descendunt in lacum.
Haec dicit Dominus Deus:
   In die quando descendit ad inferos, indixi [Al. induxi] luctum, operui eum abysso:
[Col. 0985B] Et prohibui flumina ejus,
   et coercui aquas multas:
Contristatus [Al. contritus] est super eum Libanus,
   et omnia ligna agri concussa sunt.
A sonitu ruinae ejus commovi gentes,
   cum deducerem eum ad infernum cum his qui descendebant in lacum:
Et consolata sunt in terra infirma omnia ligna voluptatis, egregia atque praeclara in Libano,
   universa quae irrigabantur aquis.
Nam et ipsi cum eo descendent in infernum ad interfectos gladio:
   et brachium uniuscujusque [a 1Kb] sedebit sub umbraculo ejus in medio nationum.
Cui assimilatus es, o inclyte atque sublimis, inter
      ligna voluptatis?
Ecce deductus es cum lignis voluptatis ad terram
      ultimam:
   in medio incircumcisorum dormies,
   cum eis qui interfecti sunt gladio:
[Col. 0985C] Ipse est Pharao [Al. Sic Pharao], et omnis multitudo
      ejus, dicit Dominus Deus.
[Cap. XXXII.] Et factum est, duodecimo anno, in
      mense duodecimo, in una mensis,
   factum est verbum Domini ad me, dicens:
Fili hominis,
   assume lamentum super Pharao regem Aegypti,
      et dices ad eum:
Leoni gentium assimilatus es,
   et draconi qui est in mari:
Et ventilabas cornu in fluminibus tuis,
   et conturbabas aquas pedibus tuis,
   et conculcabas flumina eorum.
Propterea haec dicit Dominus Deus:
Expandam super te rete meum in multitudine populorum multorum,
   et extraham te in sagena mea.
Et projiciam te in terram [Al. in te terram],
   super faciam agri abjiciam te:
Et habitare faciam super te omnia volatilia coeli,
   [Col. 0985D] et saturabo de te bestias universae terrae.
Et dabo carnes tuas super montes,
   et implebo colles tuos sanie tua.
Et irrigabo terram fetore sanguinis tui super montes,
   et valles implebuntur ex te.
Et operiam, cum exstinctus fueris, coelos,
   et nigrescere faciam stellas ejus;
Solem nube tegam,
   et luna non dabit lumen suum.
[Col. 0986A] Omnia luminaria coeli moerere faciam super te:
   et dabo tenebras super terram tuam, dicit Dominus Deus [b 1Kb] .
Et irritabo cor populorum multorum,
   cum induxero contritionem tuam in gentibus super terras quas nescis.
Et stupescere faciam super te populos multos:
   et reges eorum horrore nimio formidabunt super te,
   cum volare coeperit gladius meus super facies
      eorum:
   et obstupescent repente singuli pro anima sua in
      die ruinae tuae.
Quia haec dicit Dominus Deus:
Gladius regis Babylonis veniet tibi,
   in gladiis fortium dejiciam multitudinem tuam:
   inexpugnabiles omnes gentes hae:
Et vastabunt superbiam Aegypti,
   et dissipabitur multitudo ejus.
Et perdam omnia jumenta ejus, quae erant super
      [Col. 0986B] aquas plurimas:
   et non conturbabit eas pes hominis ultra,
   neque ungula jumentorum turbabit eas.
Tunc purissimas reddam aquas eorum,
   et flumina eorum quasi oleum adducam, ait Dominus Deus:
Cum dedero terram Aegypti desolatam: deseretur
      autem terra a plenitudine sua, quando percussero omnes habitatores ejus et scient quia ego
      Dominus.
Planctus est, et plangent eum:
   filiae gentium plangent eum super Aegyptum,
   et super multitudinem ejus plangent eum, ait Dominus Deus.
Et factum est in duodecimo anno, in quinta decima
      mensis,
   factum est verbum Domini ad me, dicens:
Fili hominis,
   cane lugubre super multitudinem Aegypti:
[Col. 0986C] Et detrahe eam ipsam, et filias gentium robustarum
      ad terram ultimam,
   cum his qui descendunt in lacum.
Quo pulchrior es,
   descende, et dormi cum incircumcisis.
In medio interfectorum gladio cadent:
   gladius datus est,
   attraxerunt eam, et omnes populos ejus.
Loquentur ei potentissimi robustorum de medio
      inferni,
   qui cum auxiliatoribus ejus descenderunt,
   et dormierunt incircumcisi, interfecti [Al. cum incircumcisis interfectisque] gladio.
Ibi Assur, et omnis multitudo ejus,
   in circuitu illius sepulcra ejus.
   omnes interfecti, et qui ceciderunt gladio.
Quorum data sunt sepulcra in novissimis laci:
   et facta est multitudo ejus per gyrum sepulcri ejus:
Universi interfecti, cadentesque gladio,
   qui dederant quondam formidinem in terra viventium.
[Col. 0986D] Ibi Aelam, et omnis multitudo ejus per gyrum sepulcri sui [Al. illius]:
   Omnes hi interfecti, ruentesque gladio:
   qui descenderunt incircumcisi ad terram ultimam:
Qui posuerunt terrorem suum in terra viventium,
   et portaverunt ignominiam suam cum his qui descendunt in lacum.
In medio interfectorum posuerunt cubile ejus in universis [Col. 0987A] populis ejus:
   in circuitu ejus sepulcrum illius:
Omnes hi incircumcisi, interfectique gladio.
Dederunt enim terrorem suum [Al. tacet suum] in
      terra viventium,
   et portaverunt ignominiam suam cum his qui descendunt in lacum:
   in medio interfectorum positi sunt.
Ibi Mosoch [h. Mesech], et Thubal, et omnis multitudo ejus: in circuitu ejus sepulcra illius:
Omnes hi incircumcisi, interfectique et cadeates
      gladio:
   quia dederunt formidinem suam in terra viventium.
Et non dormient cum fortibus, cadentibusque et incircumcisis,
   qui descenderunt ad infernum cum armis suis,
   et posuerunt gladios suos sub capitibus suis,
   et fuerunt iniquitates eorum in ossibus eorum:
   quia terror fortium facti sunt in terra viventium.
[Col. 0987B] Et tu ergo in medio incircumcisorum contereris,
   et dormies cum interfectis gladio:
Ibi Idumaea, et reges ejus,
   omnes duces ejus, qui dati sunt cum exercitu suo
      cum interfectis gladio:
   et qui cum incircumcisis dormierunt,
   et cum his qui descendunt [Al. descenderunt] in
      lacum.
Ibi principes aquilonis omnes, et universi venatores:
   qui deducti sunt cum interfectis, paventes, et in
      sua fortitudine confusi:
Qui dormierunt incircumcisi cum interfectis gladio,
   et portaverunt confusionem suam cum his qui
      descendunt in lacum.
Vidit eos Pharao,
   et consolatus est super universa multitudine sua,
      quae interfecta est gladio;
Pharao, et omnis exercitus, ait Dominus Deus:
Quia dedi terrorem meum in terra viventium,
   [Col. 0987C] et dormivit in medio incircumcisorum cum interfectis gladio,
   Pharao, et omnis multitudo ejus, ait Dominus Deus.
[Cap. XXXIII.] Et factum est verbum Domini ad me,
      dicens:
Fili hominis, loquere ad filios populi tui, et dices
      ad eos:
Terra cum induxero super eam gladium,
   et tulerit populus terrae virum unum de novissimis
      suis,
   et constituerit eum super se speculatorem:
   Et ille viderit gladium venientem super terram,
   et cecinerit buccina, et annuntiaverit populo:
Audiens autem, quisque ille est, sonitum buccinae,
      et non se observaverit,
   veneritque gladius, et tulerit eum:
   sanguis ipsius super caput ejus erit.
Sonum buccinae audivit, et non se observavit,
   sanguis ejus in ipso erit:
Si autem se custodierit,
   [Col. 0987D] animam suam salvabit:
Quod si speculator viderit gladium venientem, et
      non insonuerit buccina:
   et populus se non custodierit,
   veneritque gladius, et tulerit de eis animam:
Ille quidem in iniquitate sua captus est,
   sanguinem autem ejus de manu speculatoris requiram.
Et tu, fili hominis,
   speculatorem dedi te domui Israel:
Audiens ergo ex ore meo sermonem,
   annuntiabis eis ex me.
Si dicente me ad impium: impie, morte morieris;
   non fueris locutus, ut se custodiat impius a via
      sua:
Ipse impius in iniquitate sua morietur,
   [Col. 0988A] sanguinem autem ejus de manu tua requiram.
Si autem, annuntiante te ad impium, ut a viis suis
      convertatur,
   non fuerit conversus a via sua:
Ipse in iniquitate sua morietur:
   porro tu animam tuam liberasti.
Tu ergo, fili hominis, dic ad domum Israel:
Sic locuti estis, dicentes:
   Iniquitates nostrae, et peccata nostra super nos sunt,
   et in ipsis nos tabescimus:
   quomodo ergo vivere poterimus?
Dic ad eos:
Vivo ego, dicit Dominus Deus:
   nolo mortem impii,
   sed ut revertatur impius a via sua, et vivat.
Convertimini,
   convertimini, a viis vestris pessimis:
   et quare moriemini, domus Israel?
Tu itaque, fili hominis, dic ad filios populi tui:
   Justitia justi non liberabit eum in quacumque die
      [Col. 0988B] peccaverit:
   et impietas impii non nocebit ei, in quacumque
      die conversus fuerit ab impietate sua:
Et justus non poterit vivere in justitia sua,
   in quacumque die peccaverit.
Etiam si dixero justo quod vita vivat,
   et confisus in justitia sua fecerit iniquitatem:
Omnes justitiae ejus oblivioni tradentur,
   et iniquitate sua, quam operatus est, in ipsa morietur.
Si autem dixero impio: Morte morieris:
   et egerit poenitentiam a peccato suo,
   feceritque judicium et justitiam,
   pignus restituerit ille impius,
   rapinamque reddiderit,
   in mandatis vitae ambulaverit,
   nec fecerit quidquam injustum:
   vita vivet, et non morietur,
Omnia peccata ejus [Al. tacet ejus] quae peccavit,
      [Col. 0988C] non imputabuntur ei:
judicium et justitiam fecit, vita vivet.
Et dixerunt filii populi tui:
   Non est aequi ponderis via Domini.
   et ipsorum via injusta est.
Cum enim recesserit justus a justitia sua, feceritque
      iniquitates,
   morietur in eis.
Et cum recesserit impius ab impietate sua, feceritque
      judicium et justitiam,
   vivet in eis.
Et dicitis:
   Non est recta via Domini.
Unumquemque juxta vias suas judicabo de vobis [h.
      vos], domus Israel.
Et factum est in duodecimo anno, in decimo [Al.
      add. mense], in quinta mensis transmigrationis nostrae,
   venit ad me qui fugerat de Jerusalem, dicens:
   Vastata est civitas.
[Col. 0988D] Manus autem Domini facta fuerat ad me vespere,
   antequam veniret qui fugerat:
Aperuitque os meum donec veniret ad me mane,
   et aperto ore meo, non silui amplius.
Et factum est verbum Domini, ad me dicens:
Fili hominis,
   qui habitant in ruinosis his super humum Israel,
   loquentes aiunt:
Unus erat Abraham,
   et haereditate possedit terram:
Nos autem multi [Al. add. sumus],
   nobis data est terra in possessionem.
Idcirco dices ad eos:
Haec dicit Dominus Deus:
    [a 1Kb] Qui in sanguine comeditis,
   et oculos vestros levatis ad immunditias vestras,
   [Col. 0989A] et sanguinem funditis:
   numquid terram haereditate possidebitis?
Stetistis in gladiis vestris,
   fecistis abominationes,
   et unusquisque uxorem proximi sui polluit:
   et terram haereditate possidebitis?
Haec dices ad eos:
   Sic dicit Dominus Deus:
Vivo ego, quia qui in ruinosis habitant,
   gladio cadent:
   et qui in agro est,
   bestiis tradetur ad devorandum:
Qui autem in praesidiis et in speluncis sunt,
   peste morientur.
Et dubo terram in solitudinem, et in desertum,
   et deficiet superba fortitudo ejus:
Et desolabuntur montes Israel,
   eo quod nullus sit qui per eos trauseat.
Et scient quia ego Dominus,
   cum dedero terram [Al. add. eorum] desolatam
      [Col. 0989B] et desertam,
   propter universas abominationes suas, quas operati sunt.
Et tu, fili hominis:
   filii populi tui, qui loquuntur de te juxta muros,
      et in ostiis domorum,
   et dicunt unus ad alterum, vir ad proximum suum
      loquentes:
   Venite, et audiamus quis sit sermo egrediens a
      Domino.
Et veniunt ad te, quasi si ingrediatur populus,
   et sedent coram te populus meus:
Et audiunt sermones tuos, et non faciunt eos;
   quia in canticum oris sui vertunt illos,
   et avaritiam suam sequitur cor eorum.
Et es eis quasi carmen musicum, quod suavi dulcique sono canitur:
   et audient verba tua, et non facient ea.
Et cum venerit quod praedictum est (ecce enim venit),
   [Col. 0989C] tunc scient quod prophetes fuerit inter eos [Al.
      in medio eorum].
[Cap. XXXIV.] Et factum est verbum Domini ad
      me dicens:
Fili hominis,
   propheta de pastoribus Israel;
   propheta, et dices pastoribus:
Haec dicit Dominus Deus:
   Vae pastoribus Israel, qui pascebant semetipsos:
   nonne greges pascuntur a pastoribus?
Lac comedebatis, et lanis operiebamini,
   et quod crassum erat, occidebatis:
   gregem autem meum non pascebatis,
Quod infirmum fuit, non consolidastis,
   et quod aegrotum, non sanastis,
   quod fractum est [Al. erat], non alligastis,
   et quod abjectum est, non reduvistis,
   et quod perierat, non quaesistis:
Sed cum austeritate imperabatis eis, et cum potentia.
[Col. 0989D] Et dispersae sunt oves meae, eo quod non esset pastor:
   et factae sunt in devorationem omnium bestiarum
      agri, et dispersae sunt.
Erraverunt greges mei in cunctis montibus, et in
      universo colle excelso:
   et super omnem faciem terrae dispersi sunt greges
      mei,
   et non erat qui requireret,
   [Col. 0990A] non erat, inquam, qui requireret.
Propterea, pastores, audite verbum Domini:
Vivo ego, dicit Dominus Deus:
   quia pro eo quod facti sunt greges [a 1Kb] mei in rapinam,
   et oves meae in devorationem omnium bestiarum
      agri,
   eo quod non esset pastor:
Neque enim quaesierunt pastores mei [Al. tacet mei]
      gregem meum,
   sed pascebant pastores semetipsos,
   et greges meos non pascebant:
Propterea, pastores, audite verbum Domini:
Haec dicit Dominus Deus:
Ecce ego ipse super pastores requiram gregem meum
      de manu eorum,
   et cessare eos faciam, ut ultra non pascant gregem [Al. add. meum],
   nec pascant amplius pastores semetipsos:
Et liberabo gregem meum de ore eorum,
   [Col. 0990B] et non erit ultra eis in escam.
Quia haec dicit Dominus Deus:
Ecce ego ipse requiram oves meas,
   et visitabo eas.
Sicut visitat pastor gregem suum, in die quando fuerit in medio ovium suarum dissipalarum:
   sic visitabo oves meas, et liberabo eas de omnibus
   locis, in quibus dispersae fuerant in die nubis
      et caliginis.
Et educam eas de populis, et congregabo eas de
      terris,
   et inducam eas in terram suam:
Et pascam eas in montibus Israel,
   in rivis, et in cunctis sedibus terrae.
In pascuis uberrimis pascam eas,
   et in montibus excelsis Israel erunt pascua earum:
Ibi requiescent in herbis virentibus,
   et in pascuis pinguibus pascentur super montes
      Israel.
[Col. 0990C] Ego pascam oves meas,
   et ego eas accubare faciam, dicit Dominus Deus.
Quod perierat, requiram,
   et quod abjectum erat, reducam,
   et quod confractum fuerat, alligabo,
   et quod infirmum fuerat, consolidabo,
   et quod pingue et forte, custodiam:
   et pascam illas in judicio.
Vos autem, greges mei, haec dicit Dominus Deus:
Ecce ego judico inter pecus et pecus, arietum et
      hircorum.
Nonne satis vobis erat pascuam bonam depasci?
   insuper et reliquias pascuarum vestrarum conculcastis pedibus vestris:
Et cum purissimam aquam biberetis,
   reliquam pedibus vestris turbabatis.
Et oves meae his, quae conculcata pedibus vestris
      fuerant, pascebantur:
   et quae pedes vestri turbaverant, haec bibebant.
Propterea haec dicit Dominus Deus ad eos:
[Col. 0990D] Ecce ego ipse judico inter pecus pingue, et macilentum:
   pro eo quod lateribus et humeris impingebatis,
   et cornibus vestris ventilabatis omnia infirma
      pecora,
   donec dispergerentur foras:
Salvabo gregem meum, et non erit ultra in rapinam,
   et judicabo inter pecus et pecus.
Et suscitabo super ea pastorem unum, qui pascat ea,
      servum meum David:
   [Col. 0991A] ipse pascet ea, et ipse erit eis in pastorem.
Ego autem Dominus ero eis in Deum: et servus
      meus David princeps in medio eorum:
   ego Dominus locutus sum.
Et faciam pactum pacis cum eis,
   et cessare faciam bestias pessimas de terra:
   et qui habitant [Al. habitabant] in deserto, securi
      dormient in saltibus.
Et ponam eos in circuitu collis mei benedictionem:
   et deducam imbrem in tempore suo:
   pluviae benedictionis erunt.
Et dabit lignum agri fructum suum, terra dabit germen suum,
   et erunt in terra sua absque timore:
   et scient quia ego Dominus,
   cum contrivero catenas jugi eorum,
   et eruero eos de manu imperantium sibi.
Et non erunt ultra in rapinam gentibus,
   neque bestiae terrae devorabunt eos:
   sed habitabunt confidenter absque ullo terrore.
[Col. 0991B] Et suscitabo eis germen nominatum:
   et non erunt ultra imminuti fame in terra,
   neque portabunt amplius opprobria gentium.
Et scient quia ego Dominus Deus eorum cum eis,
   et ipsi populus meus domus Israel: ait Dominus
      Deus.
Vos autem greges mei, greges [Al. grex] pascuae
      meae, homines estis:
   et ego Dominus Deus vester, dicit Dominus Deus.
[Cap. XXXV.] Et factus est sermo Domini ad me,
      dicens:
Fili hominis,
   pone faciem tuam adversum montem Seir,
   et prophetabis de eo, et dices illi:
Haec dicit Dominus Deus:
Ecce ego ad te, mons Seir,
   et extendam manum meam super te,
   et dabo te desolatum atque desertum.
Urbes tuas demoliar,
   [Col. 0991C] et tu desertus eris:
   scies quia ego Dominus.
Eo quod fueris inimicus sempiternus,
   et concluseris filios Israel in manu gladii in tempore afflictionis eorum,
   in tempore iniquitatis extremae.
Propterea vivo ego, dicit Dominus Deus:
   quoniam sanguini tradam te, et sanguis te persequetur:
   et cum sanguinem oderis, sanguis persequetur te.
Et dabo montem Seir desolatum atque desertum:
   et auferam de eo euntem, et redeuntem.
Et implebo montes ejus occisorum suorum:
   in collibus tuis, et in vallibus tuis, atque in torrentibus interfecti gladio cadent.
   in solitudines sempiternas tradam te, et civitates
      tuae non habitabuntur:
   et scietis quia ego Dominus Deus [Al. tacet Deus].
Eo quod dixeris: Duae gentes, et duae terrae meae
      [Col. 0991D] erunt,
   et haereditate possidebo eas:
   cum Dominus esset ibi.
Propterea vivo ego, dicit Dominus Deus,
   quia faciam juxta iram tuam, et secundum zelum
      tuum, quem fecisti odio habens eos:
   et notus efficiar per eos, cum [Al. tibi cum] te
      judicavero.
Et scies quia ego Dominus [Al. sum Dominus] audivi
      universa opprobria tua, quae locutus es de
      montibus Israel, dicens:
   Deserti nobis dati sunt ad devorandum.
Et surrexistis super me ore vestro,
   et derogastis adversum me verba vestra:
   ego audivi.
Haec dicit Dominus Deus:
Laetante universa terra, in solitudinem te redigam.
   Sicuti gavisus es super haereditatem domus Israel,
      [Col. 0992A] eo quod fuerit dissipata,
   sic faciam tibi:
Dissipatus eris, mons Seir, et Idumaea omnis:
   et scient quia ego Dominus.
[Cap. XXXVI.] Tu autem, fili hominis, propheta super montes Israel, et dices:
   Montes Israel, audite verbum Domini:
Haec dicit Dominus Deus:
Eo quod dixerit inimicus de vobis:
   Euge, altitudines sempiternae in haereditatem [Al.
      possessionem] datae sunt nobis.
Propterea vaticinare, et dic:
Haec dicit Dominus Deus:
Pro eo quod desolati estis, et conculcati per circuitum,
   et facti in haereditatem reliquis gentibus,
   et ascendistis super labium linguae, et opprobrium
      populi [Al. populis]:
Propterea, montes Israel, audite verbum Domini
      Dei:
[Col. 0992B] Haec dicit Dominus Deus montibus, et collibus, torrentibus, vallibusque, et desertis, parietinis,
      et urbibus derelictis,
   quae depopulatae sunt, et subsannatae a reliquis
      gentibus per circuitum.
Propterea haec dicit Dominus Deus:
Quoniam in igne zeli mei locutus sum de reliquis
      gentibus, et de Idumaea universa,
   quae dederunt terram meam sibi in haereditatem
      cum gaudio, et toto corde, et ex animo:
   et ejecerunt eam ut vastarent:
Idcirco vaticinare super humum Israel,
   et dices montibus et collibus, jugis et vallibus:
Haec dicit Dominus Deus:
Ecce ego in zelo meo, et in furore meo locutus sum,
   eo quod confusionem gentium sustinueritis.
Idcirco haec dicit Dominus Deus:
Ego levavi manum meam,
   ut gentes, quae in circuitu vestro sunt, ipsae confusionem [Col. 0992C] suam portent.
Vos autem, montes Israel, ramos vestros germinetis,
   et fructum vestrum afferatis populo meo Israel:
   prope est enim ut veniat:
Quia ecce ego ad vos, et convertar ad vos,
   et arabimini, et accipietis sementem.
Et multiplicabo in vobis homines, omnemque domum Israel:
   et habitabuntur civitates, et ruinosa instaurabuntur:
Et replebo vos hominibus, et jumentis:
   et multiplicabuntur, et crescent,
Et habitare vos faciam sicut a principio,
   bonisque donabo majoribus, quam habuistis ab
      initio:
   et scietis quia ego Dominus.
Et adducam super vos homines, populum meum
      Israel,
   et haereditate possidebunt te:
[Col. 0992D] Et eris in haereditatem [Al. possessionem],
   et non addes ultra, ut absque eis sis.
Haec dicit Dominus Deus:
Pro eo quod dicunt de vobis:
   Devoratrix hominum es, et suffocans gentem tuam:
Propterea homines non comedes amplius,
   et gentem tuam ultra non necabis, ait Dominus
      Deus:
Nec auditam faciam in te amplius confusionem
      gentium,
   et opprobrium populorum nequaquam portabis,
   et gentem tuam non amittes amplius, ait Dominus
      Deus.
Et factum est verbum Domini ad me, dicens:
Fili hominis,
   domus Israel habitaverunt in humo sua,
   et polluerunt eam in viis suis, et in studiis suis,
   juxta immunditiam menstruatae facta est via eorum [Col. 0993A] coram me.
Et effudi indignationem meam super eos pro sanguine, quem fuderunt super terram,
   et in idolis suis polluerunt eam.
Et dispersi eos in gentes, et ventilati sunt in terras:
   juxta vias eorum, et adinventiones eorum judicavi eos.
Et ingressi sunt ad gentes, ad quas introierunt,
   et polluerunt nomen sanctum meum,
   cum diceretur de eis: Populus Domini iste est,
   et de terra ejus egressi sunt.
Et peperci nomini meo sancto,
   quod polluerat domus Israel in gentibus, ad quas
      ingressi sunt.
Idcirco dices domui Israel:
Haec dicit Dominus Deus:
Non propter vos ego faciam, domus Israel,
   sed propter nomen sanctum meum, quod polluisti
      in gentibus ad quas intrastis.
Et sanctificabo nomen meum magnum, quod pollutum [Col. 0993B] est inter gentes,
   quod polluistis in medio earum:
Ut sciant gentes [Al. tacet gentes] quia ego Dominus, ait Dominus exercituum,
   cum sanctificatus fuero in vobis coram eis.
Tollam quippe vos de gentibus,
   et congregabo vos [Al. tacet vos] de universis
      terris,
   et adducam vos in terram vestram,
Et effundam super vos aquam mundam,
   et mundabimini ab omnibus inquinamentis vestris,
   et ab universis idolis vestris mundabo vos.
Et dabo vobis cor novum,
   et spiritum novum ponam in medio vestri:
Et auferam cor lapideum de carne vestra,
   et dabo vobis cor carneum.
Et spiritum meum ponam in medio vestri:
   et faciam, ut in praeceptis meis ambuletis
   et judicia mea custodiatis et operemini [Al. [Col. 0993C] add. ea].
Et habitabitis in terra, quam dedi patribus vestris:
   et eritis mihi in populum,
   et ego ero vobis in Deum.
Et salvabo vos ex universis inquinamentis vestris:
   et vocabo frumentum, et multiplicabo illud,
   et non imponam [a 1Kb] vobis famem.
Et multiplicabo fructum ligni, et genimina agri,
   ut non portetis ultra opprobrium famis in gentibus.
   Et recordabimini viarum vestrarum pessimarum,
      studiorumque non bonorum;
   et displicebunt vobis iniquitates vestrae, et scelera vestra.
Non propter vos ego faciam, ait Dominus Deus, notum sit vobis:
Confundimini, et erubescite super viis vestris, domus Israel.
Haec dicit Dominus Deus:
In die, qua mundavero vos ex omnibus iniquitatibus vestris,
   [Col. 0993D] et inhabitari fecero urbes, et instauravero ruinosa,
   et terra deserta fuerit exculta,
   quae quondam erat desolata in oculis omnis viatoris,
   dicent:
Terra illa inculta, facta est ut hortus voluptatis:
   et civitates desertae, et destitutae atque suffossae,
      munitae sederunt.
Et scient gentes quaecumque derelictae fuerint in circuitu vestro,
   quia ego Dominus aedificavi dissipata, plantavique
      inculta,
   ego Dominus locutus sim, et fecerim.
Haec dicit Dominus Deus:
[Col. 0994A] Adhuc in hoc invenient me domus Israel, ut faciam in [Al. tacet in] eis:
Multiplicabo eos sicut gregem hominum, ut gregem
      sanctum,
   ut gregem Jerusalem in solemnitatibus ejus.
Sic erunt civitates desertae, plenaeque gregibus hominum:
   et scient quia ego Dominus.
[Cap. XXXVII.] Facta est super me manus Domini,
      et eduxit me in spiritu Domini.
   et dimisit me in medio campi, qui erat plenus
      ossibus:
Et circumduxit me per ea in gyro:
   erant autem multa valde super faciem campi, siccaque vehementer.
Et dixit ad me:
Fili hominis,
   putasne vivent ossa ista?
Et dixi:
Domine Deus, tu nosti.
[Col. 0994B] Et dixit ad me:
Vaticinare de ossibus istis: et dices eis:
   Ossa arida, audite verbum Domini.
Haec dicit Dominus Deus ossibus his:
Ecce ego intromittam in vos spiritum, et vivetis:
   et dabo super vos nervos,
   et succrescere faciam super vos carnes,
   et superextendam in vobis cutem:
Et dabo vobis spiritum, et vivetis,
   et scietis quia ego Dominus.
Et prophetavi sicut praeceperat mihi:
   factus est autem sonitus, prophetante me,
   et ecce commotio:
Et accesserunt ossa ad ossa,
   unumquodque ad juncturam suam.
Et vidi, et ecce super ea nervi et carnes ascenderunt,
   et extenta est in eis cutis desuper,
   et spiritum non habebant.
Et dixit ad me:
[Col. 0994C] Vaticinare ad spiritum,
   vaticinare, fili hominis,
   et dices ad spiritum:
Haec dicit Dominus Deus:
A quatuor ventis veni, spiritus,
   et insuffla super interfectos istos, et reviviscant.
Et prophetavi sicut praeceperat mihi:
   et ingressus est in ea spiritus, et vixerunt:
   steteruntque super pedes suos exercitus grandis
      nimis valde.
Et dixit ad me:
Fili hominis,
   ossa haec universa, domus Israel est:
Ipsi dicunt: Aruerunt ossa nostra, et periit spes
      nostra,
   et abscissi sumus.
Propterea vaticinare, et dices ad eos:
Haec dicit Dominus Deus:
Ecce ego aperiam tumulos vestros,
   et educam vos de sepulcris vestris, populus meus,
   [Col. 0994D] et inducam vos in terram Israel.
Et scietis quia ego Dominus,
   cum aperuero sepulcra vestra,
   et eduxero vos de tumulis vestris, populus meus:
Et dedero spiritum meum in vobis, et vixeritis,
   et requiescere vos faciam super humum vestram:
   et scietis quia ego Dominus locutus sum, et feci,
   ait Dominus Deus.
Et factus est sermo Domini ad me, dicens:
Et tu, fili hominis, sume tibi lignum unum
   et scribe super illud:
Judae, et filiorum Israel [b 1Kb] sociorum [Al. sociis] ejus:
Et tolle lignum alterum,
   et scribe super illud:
[Col. 0995A] Joseph [a 1Kb] lignum Ephraim, et cunctae domus Israel,
      sociorumque ejus.
Et adjunge illa, unum ad alterum tibi in lignum unum:
   et erunt in unionem in manu tua.
Cum autem dixerint ad te filii populi tui loquentes:
Nonne indicas nobis quid in his tibi velis?
Loqueris ad eos:
Haec dicit Dominus Deus:
Ecce ego assumam lignum Joseph, quod est in manu
      Ephraim,
   et tribus Israel, quae ei sunt junctae:
Et dabo eas pariter cum ligno Juda, et faciam eas in
      lignum unum:
   et erunt unum in manu ejus.
Erunt autem ligna, super quae scripseris in manu tua,
   in oculis eorum.
Et dices ad eos:
Haec dicit Dominus Deus:
Ecce ego assumam filios Israel de medio nationum,
      [Col. 0995B] ad quas abierunt:
   et congregabo eos undique,
   et adducam eos ad humum suam.
Et faciam eos gentem unam in terra in montibus
      Israel,
   et rex unus erit omnibus imperans:
Et non erunt ultra duae gentes,
   nec dividentur amplius in duo regna.
Neque polluentur ultra in idolis suis, et abominationibus suis, et cunctis iniquitatibus suis:
   et salvos eos faciam de universis sedibus suis, in
      quibus peccaverunt,
   et mundabo eos:
   et erunt mihi in populum,
   et ego ero eis in Deum.
Et servus meus David rex super eos,
   et pastor unus erit omnium eorum:
In judiciis meis ambulabunt,
   et mandata mea custodient, et facient ea.
Et habitabunt super terram, quam dedi servo meo
      [Col. 0995C] Jacob,
   in qua habitaverunt patres vestri,
Et habitabunt super eam ipsi, et filii eorum,
   et filii filiorum eorum, usque in sempiternum.
Et David servus meus princeps eorum in perpetuum.
Et percutiam illis foedus pacis,
   pactum sempiternum erit eis:
Et fundabo eos, et multiplicabo,
   et dabo sanctificationem meam in medio eorum in
      perpetuum.
Et erit tabernaculum meum in eis:
   et ero eis Deus,
   et ipsi erunt mihi populus:
   et scient gentes quia ego Dominus sanctificator
      Israel,
   cum fuerit sanctificatio mea, in medio eorum in
      perpetuum.
[Cap. XXXVIII.] Et factus est sermo Domini ad me, dicens:
Fili hominis,
   [Col. 0995D] pone faciem tuam contra Gog, terram Magog,
   principem capitis Mosoch [h. Mesech] et Thubal:
   et vaticinare de eo, et dices ad cum:
Haec dicit Dominus Deus:
Ecce ego ad te, Gog,
   principem capitis Mosoch [h. Mesech] et Thubal,
Et circumagam te, et ponam frenum in maxillis tuis:
   et educam te, et omnem exercitum tuum,
   [Col. 0996A] equos et equites vestitos loricis universos,
   multitudinem magnam, hastam et clypeum arripientium, et gladium:
Persae, Aethiopes, et Libyes cum eis,
   omnes scutati et galeati.
Gomer, et universa agmina ejus,
   domus Thogorma, latera aquilonis,
   et totum robur ejus, populique multi tecum.
Praepara, et instrue te,
   et omnem multitudinem tuam, quae coacervata est
      ad te:
   et esto eis in praeceptum.
Post dies multos visitaberis:
   in novissimo annorum venies ad terram, quae reversa est a gladio,
   et congregata est de populis multis ad montes Israel,
   qui fuerunt deserti jugiter:
Haec de populis educta est,
   et habitabunt in ea confidenter universi.
[Col. 0996B] Ascendens autem quasi tempestas venies, et quasi
      nubes,
   ut operias terram tu,
   et omnia agmina tua, et populi multi tecum.
Haec dicit Dominus Deus:
In die illa ascendent sermones super cor tuum,
   et cogitabis cogitationem pessimam:
   et dices:
Ascendam ad terram absque muro:
   veniam ad quiescentes, habitantesque secure:
Omnes hi [Al. tacet hi] habitant sine muro,
   vectes et portae non sunt eis:
Ut diripias spolia, et invadas praedam,
   ut inferas manum tuam super eos, qui deserti fuerant, et postea restituti,
   et super populum, qui est congregatus ex gentibus,
   qui possidere coepit, et esse [b 1Kb] habitator umbilici
      terrae.
[Col. 0996C] Saba, et Dedan, et negotiatores Tharsis,
   et omnes leones ejus dicent tibi:
Numquid ad sumenda spolia tu venis?
   ecce ad diripiendam praedam congregasti multitudinem tuam,
   ut tollas argentum, et aurum,
   et auferas supellectilem, atque substantiam,
   et diripias manubias infinitas.
Propterea vaticinare, fili hominis,
   et dices ad Gog:
Haec dicit Dominus Deus:
Numquid non in die illo, cum habitaverit populus
      meus Israel confidenter, scies?
Et venies de loco tuo a lateribus aquilonis tu, et populi multi tecum,
   ascensores equorum universi,
   coetus magnus, et exercitus vehemens.
Et ascendes super populum meum Israel quasi nubes,
   ut operias terram.
In novissimis diebus eris,
   [Col. 0996D] et adducam te super terram meam:
Ut sciant [Al. add. omnes] gentes me,
   cum sanctificatus fuero in te in oculis eorum, o
      Gog.
Haec dicit Dominus Deus:
Tu ergo ille es, de quo locutus sum in diebus antiquis,
   in manu servorum meorum prophetarum Israel,
   [Col. 0997A] qui prophetaverunt in diebus illorum temporum
      [Al. diebus illis atque temporibus], ut adducerem te super eos.
Et erit in die illa, in die adventus Gog super terram
      Israel, aut Dominus Deus,
   ascendet indignatio mea in furore meo.
Et in zelo meo,
   in igne irae meae locutus sum.
Quia in die illa erit commotio magna super terram
      Israel:
   et commovebuntur a facie mea pisces maris, et
      volucres coeli, et bestiae agri,
   et omne reptile quod movetur super humum,
   cunctique homines qui sunt super faciem terrae:
Et subvertentur montes, et cadent sepes,
   et omnis murus in terram corruet.
Et convocabo adversus eum in cunctis montibus meis
      gladium, ait Dominus Deus:
   gladius uniuscujusque in fratrem suum dirigetur.
Et judicabo eum peste, et sanguine,
   [Col. 0997B] et imbre vehementi, et lapidibus immensis:
Ignem et sulphur pluam super eum, et super exercitum ejus,
   et super populos multos, qui sunt cum eo.
Et magnificabor, et sanctificabor:
   et notus ero in oculis gentium multarum,
   et scient quia ego Dominus.
[Cap. XXXIX.] Tu autem, fili hominis, vaticinare
      adversum Gog, et dices:
Haec dicit Dominus Deus:
Ecce ego super te, Gog,
   principem capitis Mosoch et Thubal:
Et circumagam te, et educam [Al. reducam] te,
   et ascendere te faciam de lateribus aquilonis:
   et adducam te super montes Israel.
Et percutiam arcum tuum in manu sinistra tua,
   et sagittas tuas de manu dextera tua dejiciam [Al.
      Et dejiciam te super].
Super montes Israel cades tu, et omnia agmina tua,
   [Col. 0997C] et populi tui [Al. tacet tui], qui sunt tecum:
Feris, avibus, omnique volatili, et bestiis terrae,
   dedi te devorandum.
Super faciem agri cades:
   quia ego locutus sum, ait Dominus Deus.
Et immittam ignem in Magog,
   et in his qui habitant in insulis confidenter:
   et scient quia ego Dominus,
Et nomen sanctum meum notum faciam in medio populi
      mei Israel,
   et non polluam nomen sanctum meum amplius:
   et scient gentes quia ego Dominus sanctus Israel.
Ecce venis, et factum est, ait Dominus Deus [Al. tacet Deus];
   haec est dies, de qua locutus sum.
Et egredientur habitatores de civitatibus [Al. urbium]
      Israel,
   et succendent, et comburent arma,
   clypeum, et hastas, arcum, et sagittas,
   et baculos manuum, et contos,
   [Col. 0997D] et succendent ea igni septem annis.
Et non portabunt ligna de regionibus,
   neque succident de saltibus:
Quoniam arma succendent igne,
   et depraedabuntur eos, quibus praedae fuerant,
   et diripient vastatores suos, ait Dominus Deus.
Et erit in die illa:
   dabo Gog locum nominatum sepulcrum in Israel:
   vallem viatorum ad orientem maris,
   quae obstupescere faciet [Al. facit] praetereuntes:
Et sepelient ibi Gog,
   et omnem multitudinem ejus,
   et vocabitur vallis multitudinis Gog.
Et sepelient eos domus Israel,
   ut mundent terram septem mensibus.
Sepeliet autem [Al. add. eos] omnis populus terrae,
   et erit eis nominata dies, in qua glorificatus sum,
      ait Dominus Deus.
[Col. 0998A] Et viros jugiter constituent lustrantes terram,
   qui sepeliant et requirant eos qui remanserant
      super faciem terrae,
   ut emundent eam:
Post menses autem septem quaerere incipient:
   et circuibunt peragrantes terram:
Cumque viderint os hominis, statuent juxta illud titulum,
   donec sepeliant illud pollinctores in valle multitudinis Gog.
Nomen autem civitatis Amona,
   et mundabunt terram.
Tu ergo, fili hominis,
   haec dicit Dominus Deus:
Dic omni volucri, et universis avibus, cunctisque
      bestiis agri:
Convenite, properate, concurrite undique ad victimam meam, quam ego immolo [Al. immolavi]
      vobis,
   victimam grandem super montem Israel.
   [Col. 0998B] ut comedatis carnem, et bibatis sanguinem.
Carnes fortium comedetis,
   et sanguinem principum terrae bibetis,
   arietum, agnorum, et hircorum, taurorumque,
   altilium, et pinguium omnium.
Et comedetis adipem in saturitatem,
   et bibetis sanguinem in ebrietatem,
   de victima, quam ego immolabo [Al. immolavi]
      vobis:
Et saturabimini super mensam meam de equo, et
      equite forti,
   et de universis viris bellatoribus, ait Dominus
      Deus.
Et ponam gloriam meam in gentibus:
   et videbunt omnes gentes judicium meum, quod
      fecerim:
   et manum meam, quam posuerim super eos.
Et scient domus Israel, quia ego Dominus Deus
      eorum,
   [Col. 0998C] a die illa, et deinceps.
Et scient [Al. add. omnes] gentes quoniam in iniquitate sua [Al. propter iniquitates suas] capta
      sit domus Israel,
   eo quod dereliquerint me, et absconderim faciem
      meam ab eis:
   et tradiderim eos in manus hostium,
   et ceciderint in gladio universi.
Juxta immunditiam eorum et scelus feci eis,
   et abscondi faciem meam ab illis.
Propterea haec dicit Dominus Deus.
Nunc reducam captivitatem Jacob,
   et miserebor omnis domus [Al. omni domui] Israel:
   et assumam zelum pro nomine sancto meo.
Et portabunt confusionem suam,
   et omnem praevaricationem, qua praevaricati sunt
      in me,
   cum habitaverint in terra sua confidenter neminem formidantes:
   [Col. 0998D] et reduxero eos de populis,
   et congregavero de terris inimicorum suorum,
   et sanctificatus fuero in eis, in oculis gentium
      plurimarum.
Et scient quia ego Dominus Deus eorum,
   eo quod [Al. cum] transtulerim eos in nationes,
   et congregaverim [Al. congregavero] eos super
      terram suam,
   et non dereliquerim ex eis quemquam ibi.
Et non abscondam ultra faciem meam ab eis,
   eo quod effuderim spiritum meum super omnem
      domum Israel, ait Dominus Deus.
[Cap. XL.] In vicesimo et quinto anno transmigrationis
   nostrae, in exordio anni, decima mensis,
      quarto decimo anno postquam percussa est
      civitas:
   in ipsa hac die facta est super me manus Domini,
   et adduxit me illuc.
[Col. 0999A] In visionibus Dei adduxit me in terram Israel,
   et dimisit me super montem excelsum nimis:
   super quem erat quasi aedificium civitatis vergentis ad astrum.
Et introduxit me illuc:
   et ecce vir, cujus erat species quasi species aeris.
   et funiculus lineus in manu ejus,
   et calamus mensurae in manus ejus:
Stabat autem in porta:
   et locutus est ad me idem vir:
Fili hominis,
   vide oculis tuis, et auribus tuis audi,
   et pone cor tuum in omnia, quae ego ostendam
      tibi:
   quia ut ostendantur tibi adductus es huc:
   annuntia omnia, quae tu vides, domui Israel.
Et ecce murus forinsecus in circuitu domus undique,
   et in manu viri calamus mensurae sex cubitorum,
      et palmo:
[Col. 0999B] Et mensus est latitudinem aedificii calamo uno,
   altitudinem quoque calamo uno.
Et venit ad portam, quae respiciebat viam orientalem,
   et ascendit per gradus ejus:
Et mensus est limen portae calamo uno latitudinem,
   id est, limen unum calamo uno in latitudinem:
Et thalamum uno calamo in longum,
   et uno calamo in latum:
   et inter thalamos, quinque cubitos:
Et limen portae juxta vestibulum portae intrinsecus
      calamo uno.
Et mensus est vestibulum portae octo cubitorum,
   et frontem ejus duobus cubitis:
   vestibulum autem portae erat intrinsecus.
Porro thalami portae ad viam orientalem, tres hinc
      et tres inde:
   mensura una trium,
   et mensura una frontium ex utraque parte.
[Col. 0999C] Et mensus est latitudinem liminis portae decem cubitorum,
   et longitudinem portae, tredecim cubitorum:
Et marginem ante thalamos cubiti unius:
   et cubitus unus finis utrimque:
   thalami autem, sex cubitorum erant hinc et inde.
Et mensus est portam a tecto thalami usque ad tectum
      ejus,
   latitudinem viginti et quinque cubitorum:
   ostium contra ostium.
Et fecit frontes per sexaginta cubitos:
   et ad frontem atrium portae undique per circuitum.
Et ante faciem portae, quae pertingebat usque ad faciem vestibuli portae interioris,
   quinquaginta cubitos.
Et fenestras obliquas in thalamis,
   et in frontibus eorum, quae erant intra portam undique per circuitum:
Similiter autem erant et in vestibulis fenestrae per
      gyrum intrinsecus,
   [Col. 0999D] et ante frontes pictura palmarum.
Et eduxit me ad atrium exterius,
   et ecce gazophylacia,
   et pavimentum stratum lapide in atrio per circuitum:
   triginta gazophylacia in circuitu pavimenti.
Et pavimentum in fronte portarum,
   secundum longitudinem portarum erat inferius.
   Et mensus est latitudinem a facie portae inferioris
      usque ad frontem atrii interioris extrinsecus,
   centum cubitos ad orientem, et ad aquilonem.
Portam quoque, quae respiciebat viam aquilonis
      atrii exterioris,
   mensus est tam in longitudine, quam in latitudine.
Et thalamos ejus tres hinc, et tres inde:
   et frontem ejus, et vestibulum ejus secundum
      mensuram portae prioris,
   quinquaginta cubitorum longitudinem ejus,
   [Col. 1000A] et latitudinem viginti quinque cubitorum.
Fenestrae autem ejus, et vestibulum,
   et sculpturae secundum mensuram portae quae respiciebat ad orientem:
Et septem graduum erat ascensus ejus,
   et vestibulum ante eam.
Et porta atrii interioris contra portam aquilonis, et
      orientalem:
   et mensus est a porta usque ad portam centum
      cubitos.
Et eduxit me ad viam australem,
   et ecce porta, quae respiciebat ad austrum:
   et mensus est frontem ejus, et vestibulum ejus,
      juxta mensuras superiores.
Et fenestras ejus, et vestibula in circuitu, sicut fenestras caeteras:
   quinquaginta cubitorum longitudine
   et latitudine viginti quinque cubitorum [Al. in qua
      erat 50 cubitorum longitudo, et latitudo 25,
      absque cubitorum].
[Col. 1000B] Et in gradibus septem ascendebatur ad eam:
   et vestibulum ante fores ejus:
   et caelatae palmae erant, una hinc, et altera inde
      in fronte ejus.
Et porta atrii interioris in via australi:
   et mensus est a porta usque ad portam in via
      australi, centum cubitos.
Et introduxit me in atrium interius ad portam australem:
   et mensus est portam juxta mensuras superiores.
Thalamum ejus, et frontem ejus,
   et vestibulum ejus eisdem mensuris:
   et fenestras ejus, et vestibulum ejus in circuitu,
   quinquaginta cubitos longitudinis,
   et latitudinis viginti quinque cubitos.
Et vestibulum per gyrum longitudine viginti quinque
      cubitorum,
   et latitudine quinque cubitorum.
   Et vestibulum ejus ad atrium exterius,
   [Col. 1000C] et palmas ejus in fronte,
   et octo gradus erant [Al. add. ejus], quibus ascendebatur per [Al. ad] eam.
Et introduxit me in atrium interius per viam orientalem:
   et mensus est portam secundum mensuras superiores.
Thalamum ejus, et frontem ejus,
   et vestibulum ejus, sicut supra:
   et fenestras ejus, et vestibula ejus in circuitu,
   longitudine quinquaginta cubitorum,
   et latitudine viginti quinque cubitorum.
Et vestibulum ejus, id est, atrii exterioris:
   et palmae caelatae in fronte ejus hinc et inde:
   et in octo gradibus ascensum ejus.
Et introduxit me ad portam, quae respiciebat ad
      aquilonem:
   et mensus est secundum mensuras superiores,
Thalamum ejus, frontem ejus,
   [Col. 1000D] et vestibulum ejus,
   et fenestras ejus per circuitum,
   longitudine quinquagita cubitorum,
   et latitudine viginti quinque cubitorum.
Et vestibulum ejus respiciebat ad atrium exterius:
   et caelatura palmarum in fronte ejus hinc et inde:
   et in octo gradibus ascensus ejus.
Et per singula gazophylacia ostium in frontibus [Al.
      foribus] portarum:
   ibi lavabant holocaustum.
Et in vestibulo portae, duae mensae hinc, et duae
      mensae inde:
   ut immoletur super eas holocaustum et pro peccato, et pro delicto.
Et ad latus exterius, quod ascendit ad ostium portae, quae pergit ad aquilonem, duae mensae:
   et ad latus alterum ante vestibulum portae, duae
      mensae:
Quatuor mensae hinc, et quatuor mensae inde;
   [Col. 1001A] per latera portae octo mensae erant, super quas
      immolabant:
Quatuor autem mensae ad holocaustum, de lapidibus
      quadris exstructae:
   longitudine cubiti unius et dimidii:
   et latitudine cubiti unius et dimidii:
   et altitudine cubiti unius:
   super quas ponant [Al. ponent] vasa, in quibus
      immolatur holocaustum, et victima.
Et labia earum palmi unius, reflexa intrinsecus per
      circuitum:
   super mensas autem carnes oblationis.
Et extra portam interiorem,
   gazophylacia cantorum in atrio interiori, quod
      erat in latere portae respicientis ad aquilonem:
Et facies eorum contra viam australem,
   una ex latere portae orientalis, quae respiciebat ad
      viam aquilonis.
Et dixit ad me:
   Hoc est gazophylacium, quod respicit viam meridianam;
   [Col. 1001B] sacerdotum erit [Al. tacet erit], qui excubant in
      custodiis templi.
Porro gazophylacium, quod respicit ad viam aquilonis, sacerdotum erit,
   qui excubant ad ministerium altaris.
Isti sunt filii Sadoc,
   qui accedunt de filiis Levi ad Dominum ut ministrent ei.
Et mensus est atrium longitudine centum cubitorum,
   et latitudine centum cubitorum per quadrum:
   et altare ante faciem templi.
Et introduxit me in vestibulum templi:
   et mensus est vestibulum quinque cubitis hinc, et
      quinque cubitis inde:
   et latitudinem portae trium cubitorum hinc, et
      trium cubitorum inde.
Longitudinem autem vestibuli vinginti cubitorum,
   [Col. 1001C] et latitudinem undecim cubitorum,
   et octo [a 5Kb] gradibus ascendebatur ad eam.
Et columnae erant [Al. earum] in frontibus;
   una hinc, et altera inde.
[Cap. XLI.] Et introduxit me in templum,
   et mensus est frontes, sex cubitos latitudinis hinc,
      et sex cubitos latitudinis inde,
   latitudinem tabernaculi.
Et latitudo portae, decem cubitorum erat:
   et latera portae, quinque cubitis hinc, et quinque
      cubitis inde:
Et mensus est longitudinem ejus quadraginta cubitorum,
   [Col. 1002A] et latitudinem viginti cubitorum.
Et introgressus intrinsecus mensus est in fronte portae duos cubitos:
   et portam, sex cubitorum:
   et latitudinem portae, septem cubitorum.
Et mensus est longitudinem ejus viginti cubitorum,
   et latitudinem viginti cubitorum, ante faciem
      templi:
Ex dixit ad me:
   Hoc est Sanctum sanctorum.
Et mensus est parietem domus sex cubitorum:
   et latitudinem lateris quatuor cubitorum undique
      per circuitum domus.
Latera autem, latus ad latus, bis triginta tria:
   et erant eminentia, quae ingrederentur per parietem domus, in lateribus per circuitum.
   ut continerent, et non attingerent parietem templi.
Et platea erat in rotundum, ascendens sursum per
      cochleam,
   et in coenaculum templi deferebat per gyrum:
[Col. 1002B] Idcirco latius erat templum in superioribus:
   et sic de inferioribus ascendebatur ad superiora
      in medium.
Et vidi in domo altitudinem per circuitum,
   fundata latera ad mensuram calami sex cubitorum
      spatio:
Et latitudinem per parietem lateris forinsecus quinque
      cubitorum:
   et interior domus in lateribus domus.
Et inter gazophylacia latitudinem viginti cubitorum
      in circuitu domus undique,
   et ostium lateris ad orationem:
   ostium unum ad viam aquilonis,
   et ostium unum ad viam australem:
   et latitudinem loci ad orationem, quinque cubitorum in circuitu.
Et aedificium quod erat separatum, versumque ad
   viam respicientem ad mare, latitudinis septuaginta cubitorum.
[Col. 1002C] Paries autem aedificii, quinque cubitorum latitudinis
      per circuitum:
   et longitudo ejus nonaginta cubitorum.
Et mensus est domus longitudinem, centum cubitorum:
   et quod separatum erat aedificium, et parietes
      ejus, longitudinis centum cubitorum.
Latitudo autem ante faciem domus,
   et ejus quod erat separatum contra Orientem,
   centum cubitorum.
Et mensus est longitudinem aedificii contra faciem
      ejus, quod erat separatum ad dorsum,
   ecthetas [b 39Kb] ex utraque parte centum cubitorum:
   [Col. 1003A] et templum interius, et vestibula atrii.
Limina, et fenestras obliquas, et ecthetas in circuitu
      per tres partes, contra uniuscujusque limen,
   stratumque ligno per gyrum in circuitu:
   terra autem usque ad fenestras, et fenestrae clausae super ostia.
Et usque ad domum interiorem,
   et forinsecus per omnem parietem in circuitu intrinsecus,
   et forinsecus, ad mensuram.
Et fabrefacta cherubim et palmae:
   et palma inter cherub et cherub.
   duasque facies habebat cherub.
Faciem hominis juxta palmam ex hac parte,
   et faciem leonis juxta palmam ex alia parte,
expressam per omnem domum in circuitu.
De terra usque ad superiora portae
   cherubim et palmae caelatae erant in pariete
      templi.
Limen quadrangulum,
   [Col. 1003B] et facies Sanctuarii, aspectus contra aspectum.
Altaris lignei trium cubitorum altitudo,
   et longitudo ejus duorum cubitorum:
Et anguli ejus, et longitudo ejus:
   et parietes ejus lignei.
Et locutus est ad me:
Haec est mensa coram Domino,
Et duo ostia erant in templo, et in Sanctuario.
Et in duobus ostiis ex utraque parte bina erant
      ostiola, quae in se invicem plicabantur:
   bina enim ostia erant ex utraque parte ostiorum.
Et caelata erant in ipsis ostiis templi cherubim, et
      sculpturae palmarum,
   sicut in parietibus quoque expressae erant:
   quam ob rem erant et grossiora ligna in vestibuli
      fronte forinsecus.
Super quae fenestrae obliquae,
   et similitudo palmarum hinc atque inde in humerulis vestibuli,
   [Col. 1003C] secundum latera domus latitudinemque parietum.
[Cap. XLII.] Et eduxit me in atrium exterius per viam
      ducentem ad aquilonem,
   et introduxit me in gazophylacium, quod erat contra separatum aedificium,
   et contra aedem vergentem ad aquilonem.
In facie longitudinis, centum cubitos ostii aquilonis:
   et latitudinis quinquaginta cubitos,
   contra viginti cubitos atrii interioris,
   et contra pavimentum stratum lapide atrii exterioris,
   ubi erat porticus juncta porticui triplici.
Et ante gazophylacia deambulatio decem cubitorum
      latitudinis,
   ad interiora respiciens viae cubiti unius:
   Et ostia eorum ad aquilonem:
Ubi erant gazophylacia in superioribus humiliora:
   quia supportabant porticus, quae ex illis eminebant de inferioribus, et de mediis aedificii.
[Col. 1003D] Tristega enim erant, et non habebant columnas, sicut erant columnae atriorum:
   propterea eminebant de inferioribus et de mediis
      a terra cubitis quinquaginta.
Et peribolus exterior secundum gazophylacia, quae
   erant in via atrii exterioris ante gazophylacia:
   [Col. 1004A] longitudo ejus quinquaginta cubitorum.
Quia longitudo erat gazophylaciorum atrii exterioris,
      quinquaginta cubitorum:
   et longitudo ante faciem templi, centum cubitorum.
Et erat subter gazophylacia haec
   introitus ab oriente ingredientium in ea de atrio
      exteriori.
In latitudine periboli atrii, quod erat contra viam
      orientalem,
   in faciem aedificii separati,
   et erant ante aedificium gazophylacia.
Et via ante faciem eorum,
   juxta similitudinem gazophylaciorum, quae erant
      in via aquilonis:
Secundum longitudinem eorum, sic et latitudo eorum:
   et omnis introitus eorum, et similitudines, et ostia
      eorum.
Secundum ostia gazophylaciorum, quae erant in via
      [Col. 1004B] respicientes ad Notum.
   ostium in capite viae:
   quae via erat ante vestibulum separatum per viam
      orientalem ingredientibus.
Et dixit ad me:
   Gazophylacia aquilonis, et gazophylacia austri,
   quae sunt ante aedificium separatum:
Haec sunt gazophylacia sancta,
   in quibus vescuntur sacerdotes, qui appropinquant
      ad Dominum in Sancta sanctorum:
Ibi ponent Sancta sanctorum,
   et oblationes pro peccato, et pro delicto.
   locus enim sanctus est.
Cum autem ingressi fuerint sacerdotes,
   non egredientur de sanctis in atrium exterius:
Et ibi reponent vestimenta sua in quibus ministrant,
   quia sancta sunt:
Vestienturque vestimentis aliis,
   [Col. 1004C] et sic procedent ad populum.
Cumque complesset mensuras domus interioris,
   eduxit me per viam portae, quae respiciebat ad
      viam orientalem:
   et mensus est eam undique per circuitum.
Mensus autem est contra ventum orientalem calamo
      mensurae,
   quingentos calamos in calamo mensurae per circuitum.
Et mensus est contra ventum aquilonis
   quingentos calamos in calamo mensurae per gyrum:
Et ad ventum australem
   mensus est quingentos calamos in calamo mensurae
      per circuitum.
Et ad ventum occidentalem
   mensus est quingentos calamos in calamo mensurae.
Per quatuor ventos mensus est illud [Al. tacet illud],
   murum ejus undique per circuitum longitudine
      [Col. 1004D] quingentorum cubitorum,
   et latitudine quingentorum cubitorum,
   dividentem inter Sanctuarium et vulgi locum.
[Cap. XLIII.] Et duxit me ad portam, quae respiciebat
      ad viam orientalem.
Et ecce gloria Dei Israel ingrediebatur per viam
      orientalem:
   [Col. 1005A] Et vox erat ei quasi vox aquarum multarum,
   et terra splendebat a majestate ejus.
Et vidi visionem secundum speciem quam videram,
   quando venit, ut disperderet civitatem:
Et species secundum aspectum, quem videram juxta
      fluvium Chobar:
   et cecidit super faciem meam.
Et majestas Domini ingressa est templum per viam
      portae,
   quae respiciebat ad orientem.
Et levavit me spiritus,
   et introduxit me in atrium interius:
   et ecce repleta erat gloria Domini domus.
Et audivi loquentem ad me de domo,
   et vir qui stabat juxta me, dixit ad me:
Fili hominis,
   locus solii mei, et locus vestigiorum pedum
      meorum,
   ubi habito in medio filiorum Israel in aeternum.
Et non polluent ultra domus Israel nomen sanctum
      [Col. 1005B] meum,
   ipsi et reges eorum in fornicationibus suis,
   et in ruinis regum suorum, et in excelsis.
Qui fabricati sunt limen suum juxta limen meum,
   et postes suos juxta postes meos:
   et murus erat inter me et eos:
Et polluerunt nomen sanctum meum in abominationibus, quas fecerunt:
   propter quod consumpsi eos in ira mea.
Nunc ergo repellant procul fornicationem suam,
   et ruinas regum suorum a me:
   et habitabo in medio eorum semper.
Tu autem, fili hominis, ostende domui Israel templum,
   et confundantur ab iniquitatibus suis,
   et metiantur fabricam:
   et erubescant ex omnibus, quae fecerunt:
Figuram domus, et fabricae ejus exitus, et introitus.
   et omnem descriptionem ejus,
   [Col. 1005C] et universa praecepta ejus, cunctumque ordinem
      ejus [Al. tacet ejus],
   et omnes leges ejus ostende eis,
   et scribes in oculis eorum:
Ut custodiant omnes descriptiones [Al. distributiones] ejus, et praecepta illius,
   et faciant ea.
Ista est lex domus in summitate montis:
   Omnis finis ejus in circuitu, Sanctum sanctorum
      est [Al. erit]:
   haec ergo est lex domus.
Istae autem mensurae altaris in cubito verissimo,
   qui habebat cubitum et palmum:
In sinu ejus erat cubitus et cubitus in latitudine,
   et definitio ejus usque ad labium ejus in circuitu,
      palmus unus [Al. palmi unius].
   Haec quoque erat fossa altaris.
Et de sinu terrae usque ad crepidinem novissimam
      duo cubiti,
   et latitudo cubiti unius:
[Col. 1005D] Et a [a 1Kb] crepidine minore usque ad crepidinem majorem quatuor cubiti,
   et latitudo cubiti unius.
Ipse autem Ariel quatuor cubitorum:
   et ab Ariel usque ad sursum, cornua quatuor.
Et Ariel duodecim cubitorum in longitudine per
      duodecim cubitos latitudinis:
   quadrangulatum aequis lateribus.
Et crepido quatuordecim cubitorum longitudinis,
   per quatuordecim cubitos latitudinis in quatuor
      angulis ejus:
Et corona in circuitu ejus dimidii cubiti,
   et sinus ejus unius cubiti per circuitum,
   gradus autem ejus versi ad Orientem.
[Col. 1006A] Et dixit ad me:
Fili hominis,
   haec dicit Dominus Deus:
Hi sunt ritus altaris, in quacumque die fuerit fabricatum;
   ut offeratur super illud holocaustum, et effundatur
      sanguis,
Et dabis sacerdotibus, et Levitis, qui sunt de semine
      Sadoc,
   qui accedunt ad me, ait Dominus Deus,
   ut offerant mihi vitulum de armento pro peccato.
Et assumens de sanguine ejus, pones super
   quatuor cornua ejus,
   et super quatuor angulos crepidinis,
   et super coronam in circuitu:
   et mundabis illud, et expiabis.
Et tolles vitulum, qui oblatus fuerit pro peccato:
   et combures eum in separato loco domus extra
      sanctuarium.
Et in die secunda offeres hircum caprarum immaculatum [Col. 1006B] pro peccato:
   et expiabunt altare, sicut expiaverunt in vitulo.
Cumque compleveris expians illud,
   offeres vitulum de armento immaculatum,
   et arietem de grege immaculatum.
Et offeres eos in conspectu Domini;
   et mittent sacerdotes super eos sal,
   et offerent eos holocaustum Domino.
Septem diebus facies hircum pro peccato quotidie:
   et vitulum de armento,
   et arietem de pecoribus,
   immaculatos offerent.
Septem diebus expiabunt altare, et mundabunt illud:
   et implebunt manum ejus.
Expletis autem diebus,
   in die octavo et ultra,
   facient sacerdotes super altare holocausta vestra,
   et quae pro pace offerunt:
   et placatus ero vobis, ait Dominus Deus.
[Col. 1006C] [Cap. XLIV.] Et convertit me ad viam portae sanctuarii exterioris, quae respiciebat ad orientem.
   et erat clausa.
Et dixit Dominus ad me:
Porta haec clausa erit:
   non aperietur, et vir non transibit per eam:
   quoniam Dominus Deus Israel ingressus est per
      eam,
   eritque clausa principi.
Princeps ipse sedebit in ea,
   ut comedat panem coram Domino:
Per viam vestibuli portae ingredietur,
   et per viam ejus egredietur.
Et adduxit me per viam portae aquilonis in conspectu
      domus:
   et vidi, et ecce implevit gloria Domini domum
      Domini.
   et cecidi in faciem meam.
Et dixit ad me Dominus:
Fili hominis, pone cor tuum,
   [Col. 1006D] et vide oculis tuis,
   et auribus tuis audi omnia, quae ego loquor ad te
      de universis caeremoniis domus Domini,
   et de cunctis legibus ejus:
Et pones cor tuum in viis templi
   per omnes exitus Sanctuarii,
Et dices ad exasperantem me domum Israel:
Haec dicit Dominus Deus:
Sufficiant vobis omnia scelera vestra, domus Israel:
   eo quod inducitis filios alienos incircumcisos
      corde, et incircumcisos carne,
   ut sint in Sanctuario meo, et polluant domum
      meam:
Et offertis panes meos, adipem, et sanguinem:
   [Col. 1007A] et dissolvitis [Al. dissolvistis] pactum meum in
      omnibus sceleribus vestris:
Et non servastis praecepta Sanctuarii mei:
   et posuistis custodes observationum mearum in
      Sanctuario meo vobismetipsis.
Haec dicit Dominus Deus:
Omnis alienigena incircumcisus corde, et incircumcisus carne,
   non ingredietur Sanctuarium meum,
   omnis filius alienus qui est in medio filiorum Israel.
Sed et Levitae, qui longe recesserunt a me in errore
      filiorum Israel,
   et erraverunt a me post idola sua,
   et portaverunt [Al. portabunt] iniquitatem suam:
   erunt [Al. qui erant] in sanctuario meo aeditui, et
      janitores portarum domus,
   et ministri domus:
Ipsi mactabunt [Al. mactabant] holocausta, et victimas populi:
   [Col. 1007B] et ipsi stabunt in conspectu eorum, ut ministrent
      eis [Al. stabant ante eos ut ministrarent pro illis].
Pro eo quod ministraverunt illis [Al. pro eis] in conspectu idolorum suorum,
   et facti sunt domui Israel in offendiculum iniquitatis:
Idcirco levavi manum meam super eos, ait Dominus
      Deus,
   et portabunt [Al. portaverunt] iniquitatem suam:
Et non appropinquabunt ad me, ut sacerdotio fungantur mihi,
   neque accedent ad omne Sanctuarium meum juxta
      Sancta sanctorum:
Sed portabunt confusionem suam,
   et scelera sua quae fecerunt.
Et dabo eos janitores domus in omni ministerio ejus,
   et in universis quae fient [Al. fiunt] in ea.
Sacerdotes autem et Levitae filii Sadoch,
   qui custodierunt caeremonias Sanctuarii mei,
      [Col. 1007C] cum errarent filii Israel a me,
   ipsi accedent ad me, ut ministrent mihi:
Et stabunt in conspectu meo,
   ut offerant mihi adipem, et sanguinem, ait Dominus Deus,
Ipsi ingredientur Sanctuarium meum,
   et ipsi accedent ad mensam meam, ut ministrent
      mihi,
   et custodiant caeremonias meas.
Cumque ingredientur portas atrii interioris, vestibus
      lineis induentur:
   nec ascendet super eos quidquam laneum,
   quando ministrant in portis atrii interioris et intrinsecus.
Vittae lineae erunt in capitibus eorum,
   et feminalia linea erunt in lumbis eorum,
et non accingentur in sudore.
Cumque egredientur atrium exterius ad populum,
      exuent se vestimentis suis, in quibus ministraverant,
   [Col. 1007D] et reponent ea in gazophylacio Sanctuarii,
   et vestient se vestimentis aliis:
   et non sanctificabunt populum in vestibus suis.
Caput autem suum non radent, neque comam nutrient:
   sed tondentes attondent capita sua.
Et vinum non bibet omnis sacerdos,
   quando ingressurus est atrium interius.
Et viduam et repudiatam non accipient uxores,
   sed virgines de semine domus Israel:
   sed et viduam, quae fuerit vidua a sacerdote, accipient,
Et populum meum docebunt quid sit inter sanctum
   et pollutum,
   [Col. 1008A] et inter mundum et immundum ostendent eis.
Et cum fuerit controversia,
   stabunt in judiciis meis, et judicabunt:
Leges meas, et praecepta mea in omnibus solemnitatibus meis custodient,
   et Sabbata mea sanctificabunt.
Et ad mortuum hominem non ingredientur, ne polluantur,
   nisi ad patrem et matrem,
   et filium et filiam,
   et fratrem et sororem,
   quae [a 1Kb] alterum virum non habuerit:
   in quibus contaminabuntur.
Et postquam fuerit emundatus,
   septem dies numerabuntur ei.
Et in die introitus sui in Sanctuarium ad atrium interius, ut ministret mihi in sanctuario,
   offeret pro peccato suo, ait Dominus Deus [Al.
Domino Deo].
Non erit autem eis haereditas,
   [Col. 1008B] ego haereditas eorum:
   et possessionem non dabitis eis in Israel,
   ego enim possessio eorum.
Victimam et pro peccato et pro delicto ipsi comedent:
   et omne votum in Israel ipsorum erit.
Et primitiva omnium primogenitorum;
   et omnia libamenta ex omnibus quae offeruntur,
      sacerdotum erunt:
Et primitiva ciborum vestrorum dabitis sacerdoti,
   ut reponat benedictionem domui tuae [Al. suae].
Omne morticinum, et captum a bestia de avibus et
      de pecoribus
   non comedent sacerdotes.
[Cap. XLV.] Cumque coeperitis terram dividere
      sortito [Al. in possessionem],
   separate primitias Domino, sanctificatum de terra,
   longitudine viginti quinque millia,
   et latitudine decem millia:
[Col. 1008C] Sanctificatum erit in omni termino ejus per circuitum.
Et erit ex omni parte sanctificatum
   quingentos per quingentos,
   quadrifariam per circuitum:
et quinquaginta cubitis in suburbana ejus per gyrum.
Et a mensura ista mensurabis longitudinem vigintiquinque millium,
   et latitudinem decem millium:
   et in ipso erit templum, Sanctumque sanctorum.
Sanctificatum de terra erit sacerdotibus ministris
      Sanctuarii, qui accedunt ad ministerium Domini:
   et erit eis locus in domos, et in Sanctuarium sanctitatis.
Viginti quinque autem millia longitudinis,
   et decem millia latitudinis erunt Levitis, qui [Al.
      Levitae autem qui] ministrant domui:
   ipsi possidebunt viginti gazophylacia.
Et possessionem civitatis dabitis quinque
   [Col. 1008D] millia latitudinis,
   et longitudinis viginti quinque millia,
   secundum separationem Sanctuarii,
   omni domui Israel.
Principi quoque hinc, et inde in separationem Sanctuarii,
   et in possessionem civitatis,
   contra faciem separationis Sanctuarii,
   et contra faciem possessionis urbis:
A latere maris usque ad mare,
   et a latere orientis usque ad orientem:
    [b 1Kb] Longitudinis autem juxta unamquamque partem,
   a termino occidentali usque ad terminum orientalem.
   [Col. 1009A] De terra [Al. Terrae] erit ei possessio in Israel:
   et non depopulabuntur ultra principes populum
      meum:
   sed terram dabunt domui Israel secundum tribus
      eorum.
Haec dicit Dominus Deus:
Sufficiat vobis, principes Israel:
   iniquitatem et rapinas intermittite,
   et judicium et justitiam facite;
   separate confinia vestra a populo meo, ait Dominus Deus.
Statera justa, et ephi justum et batus justus erit
      vobis.
Ephi et batus aequalia, et unius mensurae erunt:
Ut capiat decimam partem cori batus,
   et decimam partem cori ephi:
   juxta mensuram cori erit aequa libratio eorum.
Siclus autem viginti obolos habeat [Al. habet].
Porro viginti sicli, et viginti quinque sicli, et quindecim sicli minam facient [Al. faciunt].
[Col. 1009B] Et hae sunt primitiae, quas tolletis:
   sextam partem ephi de coro frumenti,
   et sextam partem ephi de coro hordei.
Mensura quoque olei, batus olei, decima pars cori est:
   et decem bati corum faciunt:
   quia decem bati implent corum.
Et arietem unum de grege ducentorum,
   de his quae nutriunt [Al. nutrit] Israel in sacrificium, et in holocaustum, et in pacifica,
   ad expiandum pro eis, ait Dominus Deus.
Omnis populus terrae
   tenebitur primitiis his principi in Israel.
Et super principem erunt holocausta, et sacrificium,
      et libamina in solemnitatibus, et in kalendis, et
      in sabbatis,
   in universis solemnitatibus domus Israel:
Ipse faciet pro peccato sacrificium, et holocaustum,
      et pacifica
   ad expiandum pro domo Israel.
[Col. 1009C] Haec dicit Dominus Deus:
In primo mense, una mensis, sumes vitulum de armento immaculatum:
   et expiabis Sanctuarium.
Et tollet sacerdos de sanguine, quod erit pro peccato:
   et ponet in postibus domus,
   et in quatuor angulis crepidinis altaris,
   et in postibus portae atrii interioris.
Et sic facies in septima mensis, pro unoquoque,
   qui ignoravit [Al. ignoraverit], et errore deceptus est,
   et expiabis [Al. expiabitis] pro domo.
In primo mense, quarta decima die mensis, erit vobis
      Paschae solemnitas:
   septem diebus azyma, comedentur [Al. comedent].
Et faciet princeps in die illa pro se, et pro universo
      populo terrae, vitulum pro peccato.
Et in septem dierum solemnitate faciet holocaustum
      Domino septem vitulos,
   [Col. 1009D] et septem arietes immaculatos quotidie septem
      diebus:
   et pro peccato hircum caprarum quotidie.
Et sacrificium ephi per vitulum,
   et ephi per arietem faciet:
   et olei hin per singula ephi.
Septimo mense, quinta decima die mensis in solemnitate,
   faciet sicut supra dicta sunt per septem dies, tam
      pro peccato, quam pro holocausto,
   et in sacrificio, et in oleo.
[Cap. XLVI.] Haec dicit Dominus Deus:
Porta atrii interioris, quae respicit ad orientem, erit
      clausa sex diebus, in quibus opus fit,
   die autem sabbati aperietur,
   sed et in die kalendarum aperietur.
Et intrabit princeps per viam vestibuli portae deforis, et stabit in limine portae:
   [Col. 1010A] et facient sacerdotes holocaustum ejus, et pacifica ejus:
Et adorabit super limen portae, et egredietur:
   porta autem non claudetur usque ad vesperam.
Et adorabit populus terrae ad ostium portae illius in
      sabbatis,
   et in kalendis, coram Domino.
Holocaustum autem hoc offeret princeps Domino:
   in die sabbati sex agnos immaculatos, et arietem
      immaculatum.
Et sacrificium ephi per arietem:
   in [Al. tacet in] agnis autem sacrificium, quod dederit manus ejus,
   et olei hin per singula ephi.
In die autem kalendarum vitulum de armento immaculatum:
   et sex agni et arietes immaculati erunt.
Et ephi per vitulum,
   ephi quoque per arietem faciet sacrificium:
De [Al. tacet De] agnis autem, sicut invenerit manus
      [Col. 1010B] ejus.
   et olei hin per singula ephi.
Cumque ingressurus est princeps,
   per viam vestibuli portae ingrediatur, et per eamdem viam exeat.
Et cum intrabit populus terrae in conspectu Domini
      in solemnitatibus,
   qui ingreditur per portam aquilonis, ut adoret,
   egrediatur per viam portae meridianae:
Porro qui ingreditur per viam portae meridianae,
   egrediatur per viam portae aquilonis:
Non revertetur per viam portae, per quam ingressus
      est,
   sed e regione illius egredietur.
Princeps autem in medio eorum cum ingredientibus
      ingredietur,
   et cum egredientibus egredietur.
Et in nundinis, et in solemnitatibus erit sacrificium
      ephi per vitulum,
   [Col. 1010C] et ephi per arietem:
Agnis autem erit sacrificium sicut invenerit manus
      ejus:
   et olei hin per singula ephi.
Cum autem fecerit princeps spontaneum holocaustum, aut pacifica voluntaria Domino;
   aperietur ei porta quae respicit ad orientem,
   et faciet holocaustum suum, et pacifica sua,
   sicut fieri solet in die sabbati:
   et egredietur, claudeturque porta postquam exierit.
Et agnum ejusdem anni [Al. anniculum] immaculatum faciet holocaustum quotidie Domino:
   semper mane faciet illud.
Et sacrificium faciet super eo cata [Al. tacet cata]
      mane mane sextam partem ephi,
   et de oleo tertiam partem hin, ut [Al. et] misceatur similae:
Sacrificium Domino legitimum,
   juge atque perpetuum.
Faciet [Al. Facietis] agnum, et sacrificium, et oleum
      [Col. 1010D] cata [Al. tacet cata] mane mane:
   holocaustum sempiternum.
Haec dicit Dominus Deus:
Si dederit princeps donum alicui de filiis suis:
   haereditas ejus, filiorum suorum erit,
   possidebunt eam haereditarie.
Si autem dederit legatum de haereditate sua uni servorum suorum,
   erit illius usque ad annum remissionis, et [Al. sed]
      revertetur ad principem:
   haereditas autem ejus, filiis ejus erit.
Et non accipiet princeps de haereditate populi per
      violentiam, et de possessione eorum:
   sed de possessione sua haereditatem dabit filiis suis:
   ut non dispergatur populus meus unusquisque a
      possessione sua.
Et introduxit me per ingressum, qui erat ex latere
      portae,
   [Col. 1011A] in gazophylacia sanctuarii ad sacerdotes,
   quae [Al. qui] respiciebant ad aquilonem:
   et [Al. add. ecce] erat ibi locus vergens ad occidentem.
Et dixit ad me:
   Iste est locus ubi coquent sacerdotes pro delicto,
      et pro peccato:
   ubi coquent sacrificium, ut non efferant in atrium
      exterius,
   et sanctificetur populus.
Et eduxit me in atrium exterius,
   et circumduxit me per quatuor angulos atrii:
Et ecce atriolum erat in angulo atrii.
   atriola singula per angulos atrii.
In quatuor angulis atrii atriola disposita,
   quadraginta cubitorum per longum,
   et triginta per latum:
   mensurae unius quatuor erant.
Et paries per circuitum ambiens quatuor atriola:
   et culinae fabricatae erant subter porticus per gyrum.
[Col. 1011B] Et dixit ad me:
Haec est domus culinarum,
   in qua coquent ministri domus Domini [Al. tacet Domini] victimas populi.
[Cap. XLVII.] Et convertit [Al. converti] me ad portam domus,
   et ecce aquae egrediebantur subter limen domus
      ad orientem:
   facies enim domus respiciebat ad orientem:
   aquae autem descendebant in latus templi dextrum
      ad meridiem altaris.
Et eduxit me per viam portae aquilonis,
   et converti me ad viam foras portam exteriorem,
   viam quae respiciebat ad orientem:
   et ecce aquae redundantes a latere dextro.
Cum egrederetur vir ad orientem, qui habebat funiculum in manu sua,
   et mensus est mille cubitos:
   [Col. 1011C] et transduxit me per aquam usque ad talos.
Rursumque mensus est mille,
   et transduxit me per aquam usque ad genua:
Et mensus est mille,
   et transduxit me per aquam usque ad renes.
Et mensus est mille,
   torrentem, quem non potui pertransire;
   quoniam intumuerant aquae profundae torrentis, qui
      non potest [Al. poterat] transvadari.
Et dixit ad me:
   Certe vidisti, fili hominis.
Et eduxit me,
   et convertit ad ripam torrentis.
Cumque me convertissem,
   ecce in ripa torrentis ligna multa nimis ex utraque parte.
Et ait ad me:
   Aquae istae, quae egrediuntur ad tumulos sabuli
      orientalis,
   [Col. 1011D] et descendunt ad plana deserti,
   intrabunt mare, et exibunt,
   et sanabuntur aquae.
Et omnis anima vivens, quae serpit quocumque venerit torrens,
   vivet:
Et erunt pisces multi satis postquam venerint illuc
      aquae istae,
   et sanabuntur et vivent omnia, ad quae venerit
      torrens.
Et stabunt super illas piscatores,
   ab Engaddi usque ad Engallim siccatio sagenarum
      erit:
Plurimae species erunt piscium ejus,
   [Col. 1012A] sicut pisces maris magni, multitudinis nimiae:
In littoribus autem ejus, et in palustribus non sanabuntur,
   quia in salinas dabuntur.
Et super torrentem orietur in ripis ejus ex utraque
      parte omne lignum pomiferum:
   non defluet folium ex eo,
   et non deficiet fructus ejus:
Per singulos menses afferet primitiva,
   quia aquae ejus de sanctuario egredientur:
Et erunt fructus ejus in cibum,
   et folia ejus ad medicinam,
Haec dicit Dominus Deus:
Hic est terminus, in quo possidebitis terram in duodecim tribubus Israel:
   quia Joseph duplicem funiculum habet.
Possidebitis autem eam singuli aeque ut frater suus;
   super [Al. in] quam levavi manum meam, ut darem patribus vestris:
   et cadet terra haec vobis in possessionem.
[Col. 1012B] Hic est autem terminus terrae:
   ad plagam septentrionalem, a mari magno via
       [a 1Kb] Ethalon, venientibus Sadada,
Emath, Berotha, Sabarim, quae est inter terminum [Al. medium] Damasci et confinium Emath,
      domus [b 1Kb] Atthicon,
   quae est juxta terminum Auran.
Et erit terminus a mari usque ad atrium Enon terminus Damasci,
   et ab aquilone ad aquilonem, et terminus Emath:
   plaga autem [Al. tacet autem] septentrionalis.
Porro plaga orientalis de medio Auran.
   et de medio Damasci, et de medio Galaad, et de
      medio terrae Israel,
   Jordanis disterminans ad mare orientale,
   metiemini etiam plagam orientalem.
Plaga autem australis meridiana,
   a Thamar usque ad aquas contradictionis Cades:
   et [Al. Cades quoque est] torrens usque ad mare
      [Col. 1012C] magnum:
   et [Al. haec est] plaga ad meridiem australis:
Et plaga maris,
   mare magnum a confinio per directum donec venias Emath:
   haec est plaga maris.
Et dividetis terram istam vobis per tribus Israel:
   et mittetis eam in haereditatem vobis,
   et advenis, qui accesserint ad vos,
   qui genuerint filios in medio vestrum:
Et erunt vobis sicut indigenae inter filios Israel:
   vobiscum divident possessionem in medio tribuum
      Israel.
In tribu autem quacumque fuerit advena,
   ibi dabitis possessionem illi, ait Dominus Deus.
[Cap. XLVIII.] Et haec nomina tribuum a finibus
      aquilonis juxta viam Ethalon pergentibus
      Emath,
   atrium Enon terminus Damasci ad aquilonem
      [Col. 1012D] juxta Emath.
Et erit ei plaga orientalis [Al. a plaga orientali]
      mare, Dan una.
Et ad terminum [Al. a termino] Dan,
   a plaga orientali usque ad plagam maris, Aser una:
Et super terminum Aser,
   a plaga orientali usque ad plagam maris,
      Nephthali una.
Et super terminum Nephthali,
   a plaga orientali usque ad plagam maris, Manasse
      una.
Et super terminum Manasse,
   a plaga orientali usque ad plagam maris, Ephraim
      una.
[Col. 1013A] Et super terminum Ephraim,
   a plaga orientali usque ad plagam maris, Ruben
      una.
Et super terminum Ruben,
   a plaga orientali usque ad plagam maris, Juda una.
Et super terminum Juda,
   a plaga orientali usque ad plagam maris, erunt
      primitiae, quas separabitis,
   viginti quinque millibus latitudinis et longitudinis,
   sicut singulae partes a plaga orientali usque ad plagam maris:
Et erit sanctuarium in medio ejus.
Primitiae, quas separabitis Domino,
   longitudo viginti quinque millibus,
   et latitudo decem millibus.
Hae autem erunt primitiae Sanctuarii sacerdotum:
   ad aquilonem longitudinis viginti quinque millia,
   et ad mare latitudinis decem millia,
   sed et ad orientem latitudinis decem millia,
   et ad meridiem longitudinis viginti quinque millia;
[Col. 1013B] Et erit Sanctuarium Domini in medio ejus.
Sacerdotibus Sanctuarium erit de filiis Sadoc, qui
      custodierunt caeremonias meas,
   et non erraverunt cum errarent filii Israel, sicut erraverunt et Levitae.
Et erunt eis primitiae de primitiis terrae Sanctum
      sanctorum,
   juxta terminum Levitarum.
Sed et Levitis similiter juxta fines sacerdotum viginti
      quinque millia longitudinis,
   et latitudinis decem millia.
Omnis longitudo viginti et quinque millia,
   et latitudo decem millium.
Et non venundabunt ex eo, neque mutabunt,
   nec transferentur primitiae terrae,
   quia sanctificatae sunt Domino.
Quinque millia autem quae supersunt in latitudine
      per viginti quinque millia,
   profana erunt urbis in habitaculum, et in suburbana:
   [Col. 1013C] et erit civitas in medio ejus:
Et hae mensurae ejus:
   ad plagam septentrionalem quingenti et quatuor
      millia;
   et ad plagam meridianam quingenti et quatuor
      millia:
   et ad plagam orientalem quingenti et quatuor
      millia:
   et ad plagam occidentalem quingenti et quatuor
      millia:
Erunt autem suburbana civitatis ad aquilonem ducenti quinquaginta,
   et ad meridiem ducenti quinquaginta,
   et ad orientem ducenti quinquaginta,
   et ad mare ducenti quinquaginta.
Quod autem reliquum fuerit in longitudine secundum primitias Sanctuarii,
   decem millia in orientem,
   et decem millia ad occidentem,
   [Col. 1013D] erunt sicut primitiae Sanctuarii:
   et erunt fruges ejus in panes [Al. cibum his],
      qui serviunt civitati.
Servientes autem civitati,
   operabuntur ex omnibus tribubus Israel.
Omnes primitiae viginti quinque millium,
   per viginti quinque millia in quadrum, separabuntur in primitias Sanctuarii,
   [Col. 1014A] et in possessionem civitatis.
Quod autem reliquum fuerit,
   principis erit ex omni parte primitiarum Sanctuarii,
   et possessionis civitatis regione viginti quinque
      millium primitiarum usque ad terminum orientalem:
Sed et ad mare [Al. a mari], e regione viginti quinque millium usque ad terminum maris,
   similiter in partibus principis erit:
Et erunt primitiae Sanctuarii,
   et Sanctuarium templi in medio ejus.
De possessione autem Levitarum, et de possessione
      civitatis in medio partium principi:
   erit inter terminum Juda, et inter terminum Benjamin,
   et ad principem pertinebit.
Et reliquis tribubus:
A plaga orientali usque ad plagam occidentalem,
      Benjamin una.
[Col. 1014B] Et contra terminum Benjamin,
   a plaga orientali usque ad plagam occidentalem,
      Simeon una.
Et super terminum Simeonis,
   a plaga orientali usque ad plagam occidentalem,
      Issachar una.
Et super terminum Issachar,
   a plaga orientali usque ad plagam occidentalem,
      Zabulon una.
Et super terminum Zabulon,
   a plaga orientali usque ad plagam maris, Gad una.
Et super terminum Gad, ad plagam austri in meridie:
   et erit finis de Thamar usque ad aquas contradictionis Cades,
   haereditas contra mare magnum.
Haec est terra, quam mittetis [Al. metiemini] in sortem tribubus Israel:
   et hae partitiones earum, ait Dominus Deus.
[Col. 1014C] Et hi [Al. tacet hi] egressus civitatis:
   A plaga septentrionali quingentos et quatuor millia
      mensurabis.
Et portae civitatis in nominibus [Al. ex hominibus]
      tribuum Israel,
   portae tres a septentrione,
   porta Ruben una
   porta Juda una,
   porta Levi una.
Et ad plagam orientalem, quingentos et quatuor
      millia:
   et portae tres,
   porta Joseph una,
   porta Benjamin una,
   porta Dan una.
Et ad plagam meridianam, quingentos et quatuor
      millia metieris:
   et portae tres,
   porta Simeonis una,
   porta Issachar una,
   [Col. 1014D] porta Zabulon una.
Et ad plagam occidentalem, quingentos et quatuor
      millia, et portae eorum tres,
   porta Gad una,
   porta Aser una,
   porta Nephthali una.
Per circuitum, decem et octo millia:
   et nomen civitatis ex illa die, Dominus ibidem.


[Col. 1013] Explicit liber Ezechielis prophetae.




[Col. 1013]
[LIBRI XII PROPHETARUM.]



PRAEFATIO S. HIERONYMI IN DUODECIM PROPHETAS.

[Col. 1013D] Non idem ordo est duodecim prophetarum apud [Col. 1014D] Hebraeos, qui et [Al. est] apud [a 1Kb] nos. Unde secundum [Col. 1015A] id quod ibi legitur, hic quoque dispositi sunt. Osee commaticus est, et quasi per sententias loquens. Joel planus in principiis: in fine obscurior. Et usque ad Malachiam, habent [a 1Kb] singuli proprietates suas: quem Esdram scribam, legisque doctorem Hebraei autumant. Et quia longum est nunc de omnibus dicere: hoc tantum vos, o Paula et Eustochium, [Col. 1016A] [b 1Kb] admonitas volo, unum librum esse duodecim prophetarum: et Osee Isaiae: Malachiam vero Aggaei et Zachariae fuisse temporibus. In quibus autem tempus non praefertur in titulo, sub illis eos regibus prophetasse, sub quibus et hi qui ante eos habent titulos, prophetaverunt.



INCIPIT LIBER OSEE PROPHETAE.
[Col. 1015]

[Col. 1015B] [Cap. I.] [a 2Kb] Verbum Domini, quod factum est ad Osee filium Beeri,
   in diebus Oziae, Joathan, Achaz, Ezechiae regum
      Juda, et in diebus Jeroboam filii Joas regis
      Israel. Principium loquendi Domino in Osee:
Et dixit Dominus ad Osee:
Vade, sume tibi uxorem fornicationum, et fac tibi
      filios fornicationum:
Quia fornicans fornicabitur terra a Domino.
Et abiit, et accepit Gomer filiam Debelaim:
   et concepit, et peperit ei filium.
Et dixit Dominus ad eum:
Voca nomen ejus Jezrael:
   quoniam adhuc modicum,
   et visitabo sanguinem Jezrael super domum Jeu,
   et quiescere faciam regnum [b 1Kb] domus Israel.
Et in die illa conteram arcum Israel in valle
      Jezrael.
Et concepit adhuc, et peperit filiam.
Et dixit ei:
[Col. 1015C] Voca nomen ejus, Absque misericordia:
quia non addam ultra misereri domui Israel,
   sed oblivione obliviscar eorum.
Et domui Juda miserebor,
   et salvabo eos in Domino Deo suo:
Et non salvabo eos in arcu, et gladio,
   et in bello, et in equis, et in equitibus.
Et ablactavit eam, quae erat absque misericordia,
   Et concepit et peperit filium.
Et dixit:
Voca nomen ejus: Non populus meus:
   quia vos non populus meus,
   et ego non ero vester.
Et erit numerus filiorum Israel quasi arena maris,
      quae sine mensura est,
   et non numerabitur.
Et erit in loco ubi dicetur eis: Non populus meus
      vos:
   dicetur eis: Filii Dei viventis.
[Col. 1015D] Et congregabuntur filii Juda, et filii Israel pariter:
   [Col. 1016B] et ponent sibimet caput unum, et ascendent de
      terra:
   quia magnus dies Jezrael.
[Cap. II.] Dicite fratribus vestris: Populus meus:
   et sorori vestrae: Misericordiam consecuta.
Judicate matrem vestram, judicate:
   quoniam ipsa non uxor mea, et ego non vir ejus.
Auferat fornicationes suas a facie sua,
   et adulteria sua de medio uberum suorum.
Ne forte exspoliem eam nudam,
   et statuam eam secundum diem nativitatis suae:
Et ponam eam quasi solitudinem,
   et statuam eam velut terram inviam,
   et interficiam eam in siti.
Et filiorum illius non miserebor:
   quoniam filii fornicationum sunt.
Quia fornicata est mater eorum,
   confusa est quae concepit eos:
Quia dixit: Vadam post amatores meos,
   qui dant panes mihi, et aquas meas,
   [Col. 1016C] lanam meam, et linum meum,
   oleum meum, et potum meum.
Propter hoc ecce ego sepiam viam tuam spinis,
   et sepiam eam maceria,
   et semitas suas non inveniet.
Et sequetur amatores suos, et non apprehendet eos:
   et quaeret eos, et non inveniet,
   et dicet:
Vadam, et revertar ad virum meum priorem:
   quia bene mihi erat tunc magis quam nunc.
Et haec nescivit, quia ego dedi ei frumentum et vinum
   et oleum, et argentum multiplicavi ei, et aurum,
      quae fecerunt Baal.
Idcirco convertar [Al. revertar],
   et sumam frumentum meum in tempore suo, et vinum meum in tempore suo,
   et liberabo lanam meam et linum meum, quae operiebant ignominiam ejus.
Et nunc revelabo stultitiam ejus in oculis amatorum [Col. 1016D] ejus:
   [Col. 1017A] et vir non eruet eam de manu mea:
Et cessare faciam omne gaudium ejus,
   solemnitatem ejus, neomeniam ejus, sabbatum
      ejus,
   et omnia festa tempora ejus.
Et corrumpam vineam ejus, et ficum ejus:
   de quibus dixit: Mercedes hae meae sunt,
   quas dederunt mihi amatores mei:
Et ponam [a 1Kb] ea [Al. eam] in saltum,
   et comedet illa [Al. eam] bestia agri.
Et visitabo super eam dies Baalim, quibus accendebat incensum,
   et ornabatur inaure sua, et monili suo,
   et ibat post amatores suos, et mei obliviscebatur,
      dicit Dominus:
Propter hoc, ecce ego lactabo eam, et ducam eam in
      solitudinem:
   et loquar ad cor ejus.
Et dabo ei vinitores ejus ex eodem loco,
   et vallem Achor ad aperiendam spem,
[Col. 1017B] Et canet ibi juxta dies juventutis suae,
   et juxta dies ascensionis suae de terra Egypti.
Et erit in die illa, ait Dominus:
   vocabit me: Vir meus:
   et non vocabit me ultra, [b 1Kb] Baali.
Et auferam nomina Baalim de ore ejus,
   et non recordabitur ultra nominis eorum.
Et percutiam eis foedus in die illa,
   cum bestia agri, et cum volucre coeli,
      et cum reptili terrae:
Et arcum, et gladium, et bellum conteram de terra,
      et dormire eos faciam fiducialiter.
Et sponsabo te mihi in sempiternum:
   et sponsabo te mihi in justitiam, et judicio,
   et in misericordia, et miserationibus:
Et sponsabo te mihi in fide:
   et scies quia ego Dominus.
Et erit in die illa:
Exaudiam, dicit Dominus, exaudiam coelos,
   [Col. 1017C] et illi exaudient terram.
Et terra exaudiet triticum, et vinum, et oleum:
   et haec exaudient Jezrael.
Et seminabo eam mihi in terra,
   et miserebor ejus, quae fuit absque misericordia.
Et dicam non populo meo: Populus meus es tu:
   et ipse dicet: Deus meus es tu.
[Cap. III.] Et dixit Dominus ad me:
   Adhuc vade, et dilige mulierem dilectam amico et
      adulteram:
   sicut diligit Dominus filios Israel,
   et ipsi respiciunt ad deos alienos, et diligunt vinacia uvarum,
Et fodi eam mihi quindecim argenteis,
   et coro hordei, et dimidio coro hordei.
Et dixi ad eam:
Dies multos exspectabis me:
   non fornicaberis, et non eris viro:
   sed et ego exspectabo te.
Quia dies multos sedebunt filii Israel sine rege, et
      [Col. 1017D] sine principe,
   et sine sacrificio, et sine [c 13Kb] altari,
   et sine ephod, et sine theraphim.
Et post haec revertentur filii Israel, et quaerent Dominum Deum suum, David regem suum:
   [Col. 1018A] et pavebunt ad Dominum, et ad bonum ejus, in novissimo dierum.
[Cap. IV.] Audite verbum Domini, filii Israel,
   quia judicium Domino cum habitatoribus terrae:
Non est enim veritas, et non est misericordia,
   et non est scientia Dei in terra.
Maledictum, et mendacium, et homicidium, et furtum
      et adulterium inundaverunt,
   et sanguis sanguinem tetigit.
Propter hoc lugebit terra,
   et infirmabitur omnis qui habitat in ea,
   in bestia agri, et in volucre coeli:
   sed et pisces maris congregabuntur.
Verumtamen unusquisque non judicet:
   et non arguatur vir:
Populus enim tuus,
   sicut hi, qui contradicunt sacerdoti.
   etiam propheta tecum:
Et corrues hodie, et corruet etiam propheta tecum:
   nocte tacere feci matrem tuam.
[Col. 1018B] Conticuit populus meus,
   eo quod non habuerit scientiam:
Quia tu scientiam repulisti, repellam te [Al. add. et ego],
   ne sacerdotio fungaris mihi:
Et oblita es legis Dei tui,
   obliviscar filiorum tuorum et ego.
Secundum multitudinem eorum,
   sic peccaverunt mihi:
   gloriam eorum in ignominiam commutabo.
Peccata populi mei comedent,
   et ad iniquitatem eorum sublevabunt animas eorum.
Et erit sicut populus,
   sic sacerdos:
Et visitabo super eum vias ejus,
   et cogitationes ejus reddam ei.
Et comedent,
   et non saturabuntur:
Fornicati sunt,
   et non cessaverunt:
   [Col. 1018C] quoniam Dominum dereliquerunt in non custodiendo.
Fornicatio, et vinum, et ebrietas aufert cor.
Populus meus in ligno suo interrogavit,
   et baculus ejus annuntiavit ei:
Spiritus enim fornicationum decepit eos,
   et fornicati sunt a Deo suo.
Super capita montium sacrificabant,
   et super colles accendebant thymiama:
Subtus quercum, et populum, et terebinthum,
   quia bona erat umbra ejus:
Ideo fornicabuntur filiae vestrae,
   et sponsae vestrae adulterae erunt.
Non visitabo super filias vestras cum fuerint fornicatae,
   et super sponsas vestras cum adulteraverint.
Quoniam ipsi cum meretricibus versabantur,
   et cum effeminatis sacrificabant,
   et populus non intelligens vapulabit.
[Col. 1018D] Si fornicaris tu, Israel,
   non delinquat saltem Juda:
Et nolite ingredi in Calgala,
   et ne ascenderitis in Beth-Aven,
   neque juraveritis: Vivit Dominus.
[Col. 1019A] Quoniam sicut vacca lasciviens declinavit Israel;
   nunc pascet eas Dominus, quasi agnum in latitudine.
Particeps idolorum Ephraim,
   dimitte eum.
Separatum est convivium eorum,
   fornicatione fornicati sunt:
   dilexerunt afferre ignominiam protectores ejus.
Ligavit eam spiritus in [Al. cum] alis suis,
   et confundentur a sacrificiis suis.
[Cap. V.] Audite hoc, sacerdotes:
   et attendite, domus Israel,
   et domus regis [Al. add. auribus] auscultate:
Quia vobis judicium est,
   quoniam laqueus facti estis speculationi,
   et rete expansum super Thabor.
Et victimas declinastis in profundum:
   et ego eruditor [a 1Kb] omnium eorum [Al. vestrum].
Ego scio Ephraim,
   [Col. 1019B] et Israel non est absconditus a me:
Quia nunc fornicatus est Ephraim,
   contaminatus est Israel.
Non dabunt cogitationes suas, ut revertantur ad
      Deum suum:
   quia spiritus fornicationum in medio eorum,
   et Dominum non cognoverunt.
Et respondebit arrogantia Israel in facie ejus:
   et Israel et Ephraim ruent in iniquitate sua,
   ruet etiam Juda cum eis.
In gregibus suis, et in armentis suis vadent ad quaerendum Dominum,
   et non invenient:
   ablatus est ab eis.
In Dominum praevaricati sunt,
   quia filios alienos genuerunt:
   nunc devorabit eos [b 9Kb] mensis cum partibus suis.
Clangite buccina in Gabaa,
   tuba in Raama:
Ululate in Beth-Aven,
   [Col. 1019C] post tergum tuum, Benjamin.
Ephraim in desolatione erit in die correptionis:
   in tribubus Israel ostendi fidem.
Facti sunt principes Juda quasi assumentes terminum:
   super eos effundam quasi aquam iram meam.
Calumniam patiens est Ephraim, fractus judicio:
   quoniam coepit abire post sordem.
Et ego quasi tinea Ephraim:
   et quasi putredo domui Juda.
Et vidit Ephraim languorem suum,
   et Juda vinculum suum:
Et abiit Ephraim ad Assur,
   et misit ad regem ultorem:
Et ipse non poterit sanare vos,
   nec solvere poterit a vobis vinculum.
Quoniam ego quasi leaena Ephraim,
   et quasi catulus leonis domui Juda:
Ego, ego capiam, et vadam:
   [Col. 1019D] tollam, et non est qui eruat.
Vadens revertar ad locum meum:
   donec deficiatis,
   et quaeratis faciem meam.
[Col. 1020A] [Cap. VI.] In tribulatione sua mane consurgent ad
      me:
Venite, et revertamur ad Dominum:
Quia ipse cepit, et sanabit nos:
   percutiet, et curabit nos.
Vivificabit nos post duos dies:
   in die tertia suscitabit nos,
   et vivemus in conspectu ejus;
Sciemus,
   sequemurque ut cognoscamus Dominum:
Quasi diluculum praeparatus est egressus ejus,
   et veniet quasi imber nobis temporaneus, et serotinus terrae.
Quid faciam tibi, Ephraim?
   quid faciam tibi, Juda?
Misericordia vestra quasi nubes matutina,
   et quasi ros mane pertransiens,
Propter hoc dolavi in prophetis,
   occidi eos in verbis oris mei:
   [Col. 1020B] et judicia tua quasi lux egredientur.
Quia misericordiam volui [Al. volo], et non sacrificium:
   et scientiam Dei, plusquam holocausta.
Ipsi autem sicut Adam transgressi sunt pactum,
   ibi praevaricati sunt in me.
Galaad civitas operantium idolum,
   supplantata sanguine.
Et quasi fauces virorum latronum, particeps sacerdotum,
   in via interficientium pergentes de Sichem:
   quia scelus operati sunt.
In domo Israel vidi horrendum:
   ibi fornicationes Ephraim:
   contaminatus est Israel.
Sed et Juda pone [h. [c 1Kb] ponet] messem tibi,
   cum convertero captivitatem populi mei.
[Cap. VII.] Cum sanare vellem Israel,
   revelata est iniquitas Ephraim, et malitia Samariae,
   [Col. 1020C] quia operati sunt mendacium:
Et fur ingressus est spolians,
   latrunculus foris.
Et ne forte dicant in cordibus suis, omnem malitiam
      eorum me recordatum:
   nunc circumdederunt eos adinventiones suae,
   coram facie mea factae [h. facti] sunt.
In malitia sua laetificaverunt regem:
   et in mendaciis suis principes.
Omnes adulterantes, quasi clibanus succensus a
      coquente:
   quievit paululum civitas a commixtione fermenti,
   donec fermentaretur totum.
Dies [d 1Kb] regis nostri coeperunt principes furere a vino:
   extendit manum suam cum illusoribus.
Quia applicuerunt quasi clibanum cor suum, cum
      insidiaretur eis:
   tota nocte dormivit coquens eos,
   mane ipse succensus quasi ignis flammae.
Omnes calefacti sunt quasi clibanus,
   [Col. 1020D] et devoraverunt judices suos:
Omnes reges eorum ceciderunt:
   non est qui clamet in eis ad me.
[Col. 1021A] Ephraim in populis ipse commiscebatur:
   Ephraim factus est subcinericius panis, qui non
      reversatur.
Comederunt alieni robur ejus, et ipse nescivit:
   sed et cani effusi sunt in eo, et ipse ignoravit.
Et humiliabitur superbia Israel in facie ejus:
   nec reversi sunt ad Dominum Deum suum,
   et non quaesierunt eum in omnibus his.
Et factus est Ephraim quasi columba seducta non
      habens cor:
   Aegyptum invocabant,
   ad Assyrios abierunt.
Et cum profecti fuerint, expandam super eos rete
      meum:
   quasi volucrem coeli detraham eos,
   caedam eos secundum auditionem coetus eorum.
Vae eis, quoniam recesserunt a me:
   vastabuntur, quia praevaricati sunt in me:
   et ego redemi eos:
   et ipsi locuti sunt contra me mendacia.
[Col. 1021B] Et non clamaverunt ad me in corde suo,
   sed ululabant in cubilibus suis:
   super triticum et vinum ruminabant, recesserunt
      a me.
Et ego erudivi eos, et confortavi brachia eorum:
   et in me cogitaverunt malitiam.
Reversi sunt, ut essent absque jugo:
   facti sunt quasi arcus dolosus:
Cadent in gladio principes eorum, a furore linguae
      suae.
Ista subsannatio eorum in terra Aegypti.
[Cap. VIII.] In gutture tuo fit tuba quasi aquila super
      domum Domini:
   pro eo quod transgressi sunt foedus meum,
   et legem meam praevaricati sunt.
Me invocabunt:
   Deus meus, cognovimus te, Israel.
Projecit Israel bonum,
   inimicus persequetur eum.
Ipsi regnaverunt, et non ex me:
   [Col. 1021C] principes exstiterunt, et non cognovi.
Argentum suum et aurum suum fecerunt sibi idola,
      ut interirent:
Projectus est vitulus tuus Samaria,
   iratus est furor meus in eos [a 1Kb] ,
   Usquequo non poterunt emundari?
Quia ex Israel et ipse est;
   artifex fecit illum, et non est Deus:
   quoniam in aranearum telas erit vitulus Samariae.
Quia ventum seminabunt, et turbinem metent:
   culmus stans: non est in eo germen, non faciet
      farinam.
   quod si et fecerit, alieni comedent eam.
Devoratus est Israel:
   nunc factus est in nationibus quasi vas immundum.
Quia ipsi ascenderunt ad Assur,
   onager solitarius sibi:
Ephraim munera dederunt amatoribus.
   [Col. 1021D] Sed et cum mercede conduxerint [Al. conduxerunt] nationes, nunc congregabo eos:
   et quiescent paulisper ab onere regis, et principum.
Quia multiplicavit Ephraim altaria ad peccandum,
   factae sunt ei arae in delictum.
Scribam ei multiplices leges meas,
   quae velut alienae computatae [Al. putatae] sunt.
Hostias [b 1Kb] afferent,
   [Col. 1022A] immolabunt carnes, et comedent:
   Dominus non suscipiet eas.
Nunc recordabitur iniquitatis eorum, et visitabit
      peccata eorum:
   ipsi ad Aegyptum convertentur,
Et oblitus est Israel factoris sui, et aedificavit delubra:
   et Judas multiplicavit urbes munitas:
Et mittam ignem in civitates ejus,
   et devorabit aedes illius.
[Cap. IX.] Noli laetari, Israel, noli exsultare sicut
      populi;
   quia fornicatus es a Deo tuo,
   dilexisti mercedem super omnes areas tritici:
Area et torcular non pascet eos,
   et vinum mentietur eis.
Non habitabunt in terra Domini:
   reversus est Ephraim in Aegyptum,
   et in Assyriis pollutum comedit.
Non libabunt Domino vinum, et non placebunt ei:
   [Col. 1022B] sacrificia eorum, quasi panis lugentium.
Omnes, qui comedent [Al. comedunt] eum, contaminabuntur:
Quia panis eorum animae ipsorum,
   non intrabit [Al. intrabunt] in domum Domini.
Quid facietis in die solemni,
   in die festivitatis Domini?
Ecce enim profecti sunt a vastitate:
   Aegyptus congregabit eos,
Memphis sepeliet eos:
Desiderabile argentum eorum urtica haereditabit,
   lappa in tabernaculis eorum.
Venerunt dies visitationis, venerunt dies retributionis:
   scitote Israel stultum prophetam, insanum virum
      spiritualem,
   propter multitudinem iniquitatis tuae, et multitudinem amentiae.
Speculator Ephraim cum Deo meo:
   [Col. 1022C] propheta laqueus ruinae factus est [Al. tacet factus est] super omnes vias ejus,
   insania in domo Dei ejus.
Profunde peccaverunt, sicut in diebus Gabaa:
   recordabitur iniquitatis eorum, et visitabit peccata eorum.
Quasi uvas in deserto inveni Israel:
   quasi prima poma ficulneae in cacumine ejus, vidi
      patres eorum:
Ipsi autem intraverunt ad Beel-Phegor, et abalienati sunt in confusionem,
   et facti sunt abominabiles sicut ea quae dilexerunt.
Ephraim quasi avis avolavit,
   gloria eorum a partu, et ab utero, et a conceptu.
Quod si et enutrierint filios suos
   absque liberis eos faciam in hominibus:
   sed et vae eis, cum recessero ab eis:
Ephraim, ut vidi, Tyrus erat tundata in pulchritudine:
   et Ephraim educet ad interfectorem filios suos.
[Col. 1022D] Da eis, Domine.
   Quid dabis eis?
Da eis vulvam [c 1Kb] sine liberis,
   et ubera arentia.
Omnes nequitiae eorum in Galgal,
   quia ibi exosos habui eos:
Propter malitiam adinventionum eorum, de domo
      mea ejiciam eos:
   non addam, ut diligam eos,
   [Col. 1023A] omnes principes eorum recedentes.
Percussus est Ephraim,
   radix eorum exsiccata est:
   fructum nequaquam facient.
   Quod et si genuerint,
   interficiam amantissima uteri eorum.
Abjiciet eos Deus meus, quia non audierunt eum:
   et erunt vagi in nationibus.
[Cap. X.] Vitis frondosa Israel,
   fructus adaequatus est ei:
Secundum multitudinem fructus sui multiplicavit
      altaria,
   juxta ubertatem terrae suae exuberavit simulacris.
Divisum est cor eorum, nunc interibunt,
   ipse confringet simulacra eorum, depopulabitur
      aras eorum.
Quia nunc dicent: Non est rex nobis:
   non enim timemus Dominum:
   et rex quid faciet nobis?
Loquimini verba visionis inutilis, et ferietis foedus:
   [Col. 1023B] et germinabit quasi amaritudo judicium super sulcos agri.
Vaccas Beth-Aven coluerunt habitatores Samariae:
   quia luxit super eum populus ejus,
   et aeditui ejus super eum exsultaverunt in gloria
      ejus,
   quia migravit ab eo.
Siquidem et ipse in Assur delatus est, munus regi
      ultori:
   confusio Ephraim capiet,
   et confundetur Israel in voluntate sua.
Transire fecit Samaria regem suum
   quasi spumam super faciem aquae.
Et disperdentur excelsa idoli, peccatum Israel:
   lappa et tribulus ascendet super aras eorum:
Et dicent montibus: Operite nos;
   et collibus: Cadite super nos.
Ex diebus Gabaa, peccavit Israel, ibi steterunt:
   non comprehendet eos in Gabaa praelium super
      [Col. 1023C] filios iniquitatis.
Juxta desiderium meum corripiam eos:
   congregabuntur super eos populi,
   cum corripientur propter [Al. super] duas iniquitates suas,
Ephraim vitula docta diligere trituram,
   et ego transivi super pulchritudinem colli ejus:
Ascendam super Ephraim,
   arabit Judas,
   confringet sibi sulcos Jacob.
Seminate vobis in justitia,
   [Col. 1024A] et metite in ore misericordiae,
   innovate vobis novale:
Tempus autem requirendi Dominum,
   cum venerit qui docebit vos justitiam.
Arastis impietatem,
   iniquitatem messuistis.
Comedistis frugem mendacii:
   quia confisus es in viis tuis,
   in multitudine fortium tuorum.
Consurget tumultus in populo tuo,
   et omnes multitudines tuae vastabuntur,
Sicut vastatus est Salmana a domo ejus [a 12Kb] ,
   qui judicavit Baal in die praelii,
   matre super filios allisa.
Sic fecit vobis Beth-El,
   a facie malitiae nequitiarum vestrarum.
[Cap. XI.] Sicuti mane transit,
   pertransiit rex Israel.
Quia puer Israel, et dilexi eum:
   et ex Aegypto vocavi filium meum.
[Col. 1024B] Vocaverunt eos,
   sic abierunt a facie eorum:
Baalim immolabant,
   et simulacris sacrificabant.
Et ego quasi nutritius Ephraim,
   portabam eos in brachiis meis:
   et nescierunt quod curarem eos.
In funiculis Adam traham eos,
   in vinculis charitatis:
Et ero eis quasi exaltans jugum super maxillas eorum:
   et declinavi ad eum, ut vesceretur.
Non revertetur in terram Aegypti,
   et Assur ipse est rex ejus:
   quoniam noluerunt converti.
Cepit gladius in civitatibus ejus,
   et consumet electos ejus,
   et comedet capita eorum.
Et populus meus pendebit ad reditum meum:
   [Col. 1024C] jugum autem imponetur eis simul,
   quod non auferetur.
Quomodo [b 35Kb] dabo te, Ephraim;
   protegam te, Israel?
Quomodo dabo te sicut Adama,
   ponam te ut Seboim?
Conversum est in me cor meum,
   pariter conturbata est poenitudo mea.
Non faciam furorem irae meae:
   non convertar, ut disperdam Ephraim:
Quoniam Deus ego,
   [Col. 1025A] et non homo:
In medio tui sanctus,
   et non ingrediar civitatem.
Post Dominum ambulabunt,
   quasi leo rugiet:
Quia ipse rugiet:
   et formidabunt filii maris.
Et avolabunt quasi avis ex Aegypto,
   et quasi columba de terra Assyriorum:
   et collocabo eos in domibus suis, dicit Dominus.
Circumdedit me in negatione [Al. add. sua] Ephraim,
   et in dolo domus Israel:
Judas autem testis descendit cum Deo,
   et cum sanctis fidelis.
[Cap. XII.] Ephraim pascit ventum,
   et sequitur aestum:
   tota die mendacium et vastitatem multiplicat:
Et foedus cum Assyriis iniit,
   et oleum in Aegyptum ferebat.
[Col. 1025B] Judicium ergo Domini cum Juda,
   et visitatio super Jacob:
Juxta vias ejus,
   et juxta adinventiones ejus reddet ei.
In utero supplantavit fratrem suum:
   et in fortitudine sua directus est cum angelo.
Et invaluit ad angelum,
   et confortatus est:
Flevit,
   et rogavit eum:
   In Beth-El invenit eum,
   et ibi locutus est nobiscum,
Et Dominus Deus exercituum,
   Dominus memoriale ejus.
Et tu ad Deum tuum converteris:
   misericordiam et judicium custodi,
   et spera in Deo tuo semper:
Chanaam, in manu ejus statera dolosa,
   calumniam dilexit.
Et dixit Ephraim:
   [Col. 1025C] Verumtamen dives effectus sum,
   inveni idolum mihi:
   Omnes labores mei
   non invenient mihi iniquitatem, quam peccavi.
Et ego Dominus Deus tuus [Al. add. eduxi] ex terra
      Aegypti,
   adhuc sedere te faciam in tabernaculis,
   sicut in diebus festivitatis.
Et locutus sum super prophetas,
   et ego visionem multiplicavi,
   et in manu prophetarum assimilatus sum.
Si Galaad idolum,
   tamen [Al. ergo] frustra erant in Galgal bobus immolantes:
   nam et altaria eorum quasi acervi super fulcos
      agri.
Fugit Jacob in regionem Syriae.
   et servivit Israel in uxore,
   et in uxore servavit.
In propheta autem eduxit Dominus Israel de Aegypto:
   [Col. 1025D] et in propheta servatus est.
Ad iracundiam me provocavit Ephraim in amaritudinibus suis,
   et sanguis ejus super eum veniet,
   et opprobrium ejus restituet ei Dominus suus,
[Cap. XIII.] Loquente Ephraim,
   horror invasit Israel,
   et deliquit in Baal,
   et mortuus est.
Et nunc addiderunt ad peccandum,
   [Col. 1026A] feceruntque sibi conflatile de argento suo
   quasi similitudinem idolorum,
   factura artificum totum est.
His ipsi dicunt:
Immolate [a 1Kb] homines, vitulos adorantes.
Idcirco erunt quasi nubes matutina,
   et sicut ros matutinus praeteriens,
   sicut pulvis turbine raptus ex area,
   et sicut fumus de fumario.
Ego autem Dominus Deus tuus [Al. add. qui eduxi te]
      ex terra Aegypti:
   et Deum absque me nescies,
   et salvator non est praeter me.
Ego cognovi te in deserto,
   in terra solitudinis.
Juxta pascua sua adimpleti sunt,
   et saturati sunt:
Et levaverunt cor suum,
   et obliti sunt mei.
Et ero eis quasi leaena,
   [Col. 1026B] sicut pardus in via Assyriorum.
Occurram eis quasi ursa raptis catulis,
   et disrumpam interiora jecoris eorum:
Et consumam eos ibi quasi leo,
   bestia agri scindet eos,
Perditio tua, Israel:
   tantummodo in me auxilium tuum.
Ubi est rex tuus?
   maxime nunc salvet te in omnibus urbibus tuis,
   et judices tui, de quibus dixisti:
   Da mihi regem, et principes.
Dabo tibi regem in furore meo,
   et auferam in indignatione mea.
Colligata est iniquitas Ephraim,
   absconditum peccatum ejus.
Dolores parturientis venient ei:
   ipse filius non sapies:
   nunc enim non stabit in contritione filiorum.
De manu mortis liberabo eos,
   [Col. 1026C] de morte redimam eos:
Ero mors tua, o mors;
   ero morsus tuus, inferne:
Consolatio abscondita est ab oculis meis.
Quia ipse inter fratres dividet:
   adducet urentem ventum Dominus de deserto ascendentem:
Et siccabit venas ejus,
   et desolabit fontem ejus,
   et ipse diripiet thesaurum omnis vasis desiderabilis.
[Cap. XIV.] Pereat Samaria, quoniam ad amaritudinem concitavit Deum suum:
   In gladio [b 1Kb] pereant,
   parvuli eorum elidantur,
   et fetae ejus discindantur.
Convertere, Israel, ad Dominum Deum tuum:
   quoniam corruisti in iniquitate tua.
Tollite vobiscum verba,
   et convertimini ad Dominum:
Dicite ei: Omnem aufer iniquitatem, accipe bonum:
   [Col. 1026D] et reddemus vitulos labiorum nostrorum.
Assur non salvabit nos,
   super equum non ascendemus,
Nec dicemus ultra: Dii nostri opera manuum nostrarum:
   quia ejus, qui in te est, misereberis pupilli.
Sanabo [c 1Kb] contritiones eorum,
   diligam eos spontanee:
   quia aversus est furor meus ab eis.
Ero quasi ros.
   [Col. 1027A] Israel germinabit quasi lilium,
   et erumpet radix ejus ut Libani.
Ibunt rami ejus,
   et erit quasi oliva gloria ejus,
   et [a 1Kb] odor ejus ut Libani.
Convertentur sedentes in umbra ejus:
   vivent tritico, et germinabunt quasi vinea:
   memoriale ejus sicut vinum Libani.
[Col. 1028A] Ephraim, quid mihi ultra idola?
   ego exaudiam,
   et dirigam eum ego ut abietem virentem:
   ex me fructus tuus inventus est.
Quis sapiens, et intelliget ista?
   intelligens, et sciet haec?
Quia rectae viae Domini, et justi ambulabunt in eis:
   praevaricatores vero corruent in eis.


[Col. 1027] Explicit liber Osee prophetae.



INCIPIT LIBER JOEL PROPHETAE.


[Col. 1027B] [Cap. I.] Verbum Domini, quod factum est ad Joel
      filium Phatuel.
Audite hoc, senes,
   et auribus percipite, omnes habitatores terrae:
   si factum est istud in diebus vestris, aut in diebus
      patrum vestrorum?
Super hoc filiis vestris narrate,
   et filii vestri filiis suis,
   et filii eorum generationi alterae.
Residuum erucae comedit locusta,
   et residuum locustae comedit bruchus,
   et residuum bruchi comedit rubigo.
Expergiscimini, ebrii, et flete,
   et ululate omnes, qui bibitis vinum in dulcedine:
   quoniam periit ab ore vestro.
Gens enim ascendit super terram meam, fortis et innumerabilis:
   dentes ejus ut dentes leonis:
   et molares ejus, ut catuli leonis.
Posuit vineam meam in desertum,
   [Col. 1027C] et ficum meam decorticavit:
   nudans spoliavit eam, et projecit:
   albi facti sunt rami ejus.
Plange quasi virgo accincta sacco super virum pubertatis suae [Al. tuae].
Periit sacrificium et libatio de domo Domini:
   luxerunt sacerdotes ministri Domini.
   Depopulata est regio,
   luxit humus:
Quoniam devastatum est triticum,
   confusum est vinum,
   elanguit oleum:
Confusi sunt agricolae,
   ululaverunt vinitores super frumento et hordeo,
   quia periit messis agri.
Vinea confusa est et ficus elanguit:
   malogranatum, et palma, et malum, et omnia ligna
      agri aruerunt:
   quia confusum est gaudium a filiis hominum.
[Col. 1027D] Accingite vos, et plangite, sacerdotes, ululate, ministri altaris:
Ingredimini, cubate in sacco, ministri Dei mei:
   quoniam interiit de domo Dei vestri sacrificium et
      libatio.
Sanctificate jejunium,
   vocate coetum,
   congregate senes,
   omnes habitatores terrae in domum Dei vestri:
   et clamate ad Dominum:
A a a, diei
   quia prope est dies Domini,
   et quasi vastitas a potente veniet.
Numquid non coram oculis vestris [Al. nostris] alimenta perierunt de domo Dei nostri,
   [Col. 1028B] laetitia et exsultatio?
Computruerunt jumenta in stercore suo,
   demolita sunt horrea,
   dissipatae sunt apothecae:
   quoniam confusum est triticum.
Quid ingemuit animal,
   mugierunt greges armenti?
Quia non est pascua eis:
   sed et greges pecorum disperierunt.
Ad te, Domine, clamabo:
   quia ignis comedit speciosa deserti,
   et flamma succendit omnia ligna regionis.
Sed et bestiae agri, quasi area sitiens imbrem,
   suspexerunt ad te:
Quoniam exsiccati sunt fontes aquarum,
   et ignis devoravit speciosa deserti.
[Cap. II.] Canite tuba in Sion,
   ululate in monte sancto meo,
   conturbentur omnes habitatores terrae:
[Col. 1028C] Quia venit dies Domini,
   quia prope est dies tenebrarum et caliginis,
   dies nubis et turbinis:
Quasi mane expansum super montes populus multus
      et fortis:
   similis ei non fuit a principio,
   et post eum non erit usque in annos generationis
      et generationis.
Ante faciem ejus ignis vorans,
   et post eum exurens flamma:
Quasi hortus voluptatis terra coram eo,
   et post eum solitudo deserti,
   neque est qui effugiat eum.
Quasi aspectus equorum, aspectus eorum:
   et quasi equites sic current,
   sicut sonitus quadrigarum super capita montium
      exsilient,
   sicut sonitus flammae ignis devorantis stipulam,
   velut populus fortis praeparatus ad praelium.
[Col. 1028D] A facie ejus curciabuntur populi:
   omnes vultus redigentur in ollam.
Sicut fortes current.
   quasi viri bellatores ascendent [Al. ascenderunt
      murum:
Vir [Al. Viri] in viis suis gradietur [Al. gradientur],
   et non declinabunt a semitis suis.
Unusquisque fratrem suum non coarctabit,
   singuli in calle suo ambulabunt:
Sed et per fenestras cadent,
   et non demolientur.
Urbem ingredientur,
   in muro current:
Domos conscendent,
   [Col. 1029A] per fenestras intrabunt quasi fur.
A facie ejus contremuit terra, moti sunt coeli.
   sol et luna obtenebrati sunt,
   et stellae retraxerunt splendorem suum.
Et Dominus dedit vocem suam ante faciem exercitus
      sui:
   quia multa sunt nimis castra ejus,
   quia fortia et facientia verbum ejus:
Magnus enim dies Domini, et terribilis valde.
   et quis sustinebit eum?
Nunc ergo dicit Dominus:
Convertimini ad me in toto corde vestro,
   in jejunio, et in fletu, et in planctu.
Et scindite corda vestra, et non vestimenta vestra:
   et convertimini ad Dominum Deum vestrum:
Quia benignus et misericors est,
   patiens [a 1Kb] et multae misericordiae,
   et [b 1Kb] praestabilis super malitia,
Quis scit si convertatur, et ignoscat,
   et relinquat post se benedictionem, sacrificium et
      [Col. 1029B] libamen Domino Deo vestro [Al. nostro]?
Canite tuba in Sion,
   sanctificate jejunium,
   vocate coetum,
   congregate populum,
   sanctificate Ecclesiam,
   coadunate senes,
   congregate parvulos, et sugentes ubera:
Egrediatur sponsus de cubili suo,
   et sponsa de thalamo suo.
Inter vestibulum et altare plorabunt sacerdotes ministri Domini,
   et dicent:
Parce, Domine, parce [Al. tacet parce] populo
      tuo:
   et ne des haereditatem tuam in opprobrium,
   ut dominentur eis nationes.
Quare dicunt in populis:
   Ubi est Deus eorum?
[Col. 1029C] Zelatus est Dominus terram suam,
   et pepercit populo suo:
Et respondit Dominus,
   et dixit populo suo:
Ecce ego mittam vobis frumentum, et vinum, et
      oleum,
   et replebimini eo:
Et non dabo vos ultra opprobrium in gentibus.
Et eum, qui ab aquilone est, procul faciam a vobis:
   et expellam eum in terram inviam et desertam:
   faciem ejus contra mare orientale,
   et extremum ejus ad mare novissimum:
Et ascendet fetor ejus,
   et ascendet putredo ejus, quia [Al. qui] superbe
      egit.
Noli timere, terra,
   exsulta, et laetare:
   quoniam magnificavit Dominus, ut faceret.
Nolite timere, animalia regionis:
   quia germinaverunt speciosa deserti,
   [Col. 1029D] quia lignum attulit fructum suum,
   ficus et vinea dederunt virtutem suam.
Et, filii Sion, exsultate, et laetamini in Domino Deo
      vestro:
   quia dedit vobis doctorem justitiae,
   et descendere faciet ad vos imbrem matutinum et
      serotinum, sicut [Al. tacet sicut] in principio.
Et implebuntur areae frumento,
   et redundabunt torcularia vino et oleo.
Et reddam vobis annos,
   [Col. 1030A] quos comedit locusta, bruchus, et rubigo, et
      eruca:
   fortitudo mea magna, quam misi in vos.
Et comedetis vescentes et saturabimini:
   et laudabitis nomen Domini [Al. tacet Domini] Dei
      vestri, qui fecit vobiscum [Al. nobiscum] mirabilia:
   et non confundetur populus meus in sempiternum.
Et scietis quia in medio Israel ego sum:
   et ego Dominus Deus vester, et non est amplius:
   et non confundetur populus meus in aeternum.
Et erit post haec:
   effundam spiritum meum super omnem carnem.
Et prophetabunt filii vestri, et filiae vestrae:
   senes vestri somnia somniabunt,
   et juvenes vestri visiones videbunt.
Sed et super servos meos et super ancillas [c 1Kb]
   in diebus illis effundam spiritum meum.
Et dabo prodigia in coelo,
   [Col. 1030B] et in terra, sanguinem, et ignem, et vaporem
      fumi.
Sol vertetur in tenebras,
   et luna in sanguinem:
   antequam veniat dies Domini magnus, et horribilis.
Et erit:
   omnis qui invocaverit nomen Domini, salvus
      erit:
Quia in monte Sion, et in Jerusalem erit salvatio,
      sicut dixit Dominus,
   et in residuis, quos Dominus vocaverit.
[Cap. III.] Quia ecce in diebus illis, et in tempore
      illo,
   cum convertero captivitatem Juda et Jerusalem:
Congregabo omnes gentes,
   et deducam eas in vallem Josaphat:
Et disceptabo cum eis ibi super populo meo, et haereditate mea Israel,
   [Col. 1030C] quos disperserunt in nationibus, et terram meam
      diviserunt.
Et super populum meum miserunt sortem:
   et posuerunt puerum in prostibulo,
   et puellam vendiderunt pro vino, ut biberent.
Verum quid vobis et mihi, Tyrus et Sidon,
   et omnis terminus Palaestinorum?
   numquid ultionem vos reddetis mihi?
Et si ulciscimini vos contra me,
   cito velociter reddam vicissitudinem vobis super
      caput vestrum.
Argentum enim meum et aurum [Al. add. meum]
      tulistis:
   et desiderabilia mea et pulcherrima intulistis in
      delubra vestra.
Et filios Juda et filios Jerusalem vendidistis filiis
      Graecorum:
   ut longe faceretis eos de finibus suis.
Ecce ego suscitabo eos de loco, in quo vendidistis
      eos:
   [Col. 1030D] et convertam retributionem vestram in caput vestrum.
Et vendam filios vestros, et filias vestras in manibus
      filiorum Juda,
   et venundabunt eos Sabaeis genti longinquae,
   quia Dominus locutus est.
Clamate hoc in gentibus,
   sanctificate bellum,
   suscitate robustos:
Accedant, ascendant omnes viri bellatores.
[Col. 1031A] Concidite aratra vestra in gladios,
   et ligones vestros in lanceas.
Infirmus dicat:
Quia fortis ego sum.
Erumpite, et venite omnes gentes de circuitu, et
      congregamini:
   ibi occumbere faciet Dominus robustos tuos.
Consurgant, et ascendant gentes in vallem Josaphat:
   quia ibi sedebo ut judicem omnes gentes in circuitu.
Mittite falces, quoniam maturavit messis:
   venite, et descendite, quia plenum est torcular,
      exuberant torcularia:
   quia multiplicata est malitia eorum.
Populi populi in valle concisionis:
   quia juxta est dies Domini in valle concisionis.
Sol et luna obtenebrati sunt,
   et stellae retraxerunt splendorem suum.
Et Dominus de Sion rugiet,
   et de Jerusalem dabit vocem suam:
[Col. 1031B] Et movebuntur coeli, et terra:
   [Col. 1032A] et Dominus spes populi sui,
   et fortitudo filiorum Israel.
Et scietis quia ego Dominus Deus vester,
   habitans in Sion in monte sancto meo:
Et erit Jerusalem sancta,
   et alieni non transibunt per eam amplius:
Et erit in die illa:
   stillabunt montes dulcedinem:
   et colles fluent lacte:
   et per omnes rivos Juda ibunt aquae:
Et fons de domo Domini egredietur,
   et irrigabit torrentem spinarum.
Aegyptus in desolationem erit,
   Et Idumaea in desertum perditionis:
Pro eo quod inique egerint in filios Juda,
   et effuderint sanguinem innocentem in terra sua
Et Judaea in aeternum habitabitur,
   et Jerusalem in generationem et generationem.
Et mundabo sanguinem eorum, quem [Al. quos] non
      mundaveram:
   [Col. 1032B] et Dominus commorabitur in Sion.


[Col. 1031] Explicit liber Joel prophetae.



INCIPIT LIBER AMOS PROPHETAE.


[Col. 1031B] [Cap. I.] Verba Amos qui fuit in [a 30Kb] pastoribus de
      Thecue:
   quae vidit super Israel in diebus Oziae regis Juda,
      et in diebus Jeroboam filii Joas regis Israel,
   ante duos annos terrae motus.
Et dixit:
   Dominus de Sion rugiet,
   et de Jerusalem dabit vocem suam:
Et luxerunt speciosa pastorum,
   [Col. 1031C] et exsiccatus est vertex Carmeli.
Haec dicit Dominus:
Super tribus sceleribus Damasci, et super quatuor
      non convertam eum:
   eo quod trituraverint in plaustris ferreis Galaad.
Et mittam ignem in domum Azael,
   Et devorabit domos Benadad.
Et conteram vectem Damasci:
   et disperdam habitatorem de campo idoli.
   et tenentem sceptrum de domo voluptatis:
   et transferetur populus Syriae Cyrenen, dicit Dominus.
Haec dicit Dominus:
Super tribus sceleribus Gazae, et super quatuor non
      convertam eum:
   eo quod transtulerint captivitatem perfectam, ut
      concluderent eam in Idumaea.
Et mittam ignem in murum Gazae,
   et devorabit aedes ejus.
Et disperdam habitatorem de Azoto,
   [Col. 1031D] et tenentem sceptrum de Ascalone:
Et convertam manum meam super Accaron,
   et peribunt reliqui Philisthinorum, dicit Dominus
      Deus [Al. tacet. Deus].
Haec dicit Dominus:
Super tribus scleribus Tyri, et super quatuor non
      convertam eum:
   eo quod concluserint captivitatem perfectam in
      [Col. 1032B] idumaea,
   et non sint recordati foederis fratrum:
Et mittam ignem in murum Tyri,
   et devorabit aedes ejus.
Haec dicit Dominus:
Super tribus sceleribus Edom, et super quatuor non
      convertam eum:
   eo quod persecutus sit in gladio fratrem suum,
   et violaverit misericordiam ejus, et tenuerit ultra
      [Col. 1032C] furorem suum,
   et indignationem suam servaverit usque in finem.
Mittam ignem in Theman:
   et devorabit aedes Bosrae.
Haec dicit Dominus:
Super tribus sceleribus filiorum Ammon,
   et super quatuor non convertam eum:
   eo quod dissecuerit praegnantes Galaad ad dilatandum terminum suum.
Et succendam ignem in muro Rabba:
   et devorabit aedes ejus in ululatu in die belli,
   et in turbine in die commotionis.
Et ibit Melchom in captivitatem,
   ipse et principes ejus simul, dicit Dominus.
[Cap. II.] Haec dicit Dominus:
Super tribus sceleribus Moab: et super quatuor non
      convertam eum:
   eo quod incenderit ossa regis Idumaeae usque ad
      cinerem.
Et mittam ignem in Moab,
   [Col. 1032D] et devorabit aedes Carioth:
   et morietur in sonitu Moab, et in clangore tubae:
Et disperdam judicem de medio ejus,
   omnes principes ejus interficiam cum eo, dicit
      Dominus:
Haec dicit Dominus:
Super tribus sceleribus Juda, et super quatuor non
      convertam eum:
   [Col. 1033A] eo quod abjecerit legem Domini,
   et mandata ejus non custodierit:
Deceperunt enim eos idola sua,
   post quae abierant patres eorum.
Et mittam ignem in Judam,
   et devorabit aedes Jerusalem.
Haec dicit Dominus:
Super tribus sceleribus Israel, et super quatuor non
      convertam eum:
Pro eo quod vendiderit pro [Al. tacet. pro] argento
      justum,
   et pauperem pro calceamentis.
Qui conterunt super pulverem terrae capita pauperum,
   et viam humilium declinant:
Et filius ac pater ejus abierunt [Al. introierunt] ad
      puellam,
   ut violarent [Al. polluerent] nomen sanctum
      meum.
Et super vestimentis pignoratis accubuerunt juxta
      [Col. 1033B] omne altare,
   et vinum damnatorum bibebant in domo Dei sui.
Ego autem exterminavi Amorrhaeum a facie eorum:
   cujus altitudo, cedrorum altitudo ejus,
   et fortis ipse quasi quercus:
Et [a 1Kb] contrivi fructum ejus desuper,
   et radices ejus subter.
Ego sum, qui ascendere vos feci de terra Aegypti,
   et duxi vos in deserto quadraginta annis,
   ut possideretis terram Amorrhaei.
Et suscitavi de filiis vestris in Prophetas,
   et de juvenibus vestris Nazaraeos:
Numquid non ita est, filii Israel? dicit Dominus.
Et propinabatis Nazaraeis vinum:
   et Prophetis mandabatis, dicentes:
   Ne prophetetis.
Ecce ego stridebo subter vos,
   sicut stridet plaustrum onustum feno.
Et peribit fuga a veloce,
   [Col. 1033C] et fortis non obtinebit virtutem suam,
   et robustus non salvabit animam suam:
Et tenens arcum non stabit,
   et velox pedibus suis non salvabitur:
   et ascensor equi non salvabit animam suam:
Et robustus corde inter fortes
   nudus fugiet in die illa, dicit Dominus.
[Cap. III.] Audite verbum, quod locutus est Dominus super vos, filii Israel:
   super omni cognatione, quam eduxi de terra Aegypti, dicens:
Tantummodo vos cognovi ex omnibus cognationibus
      terrae:
   idcirco visitabo super vos omnes iniquitates vestras.
Numquid ambulabunt duo pariter,
      nisi convenerit eis?
Numquid rugiet leo in saltu,
   nisi habuerit praedam?
Numquid dabit catulus leonis vocem de cubili suo,
   [Col. 1033D] nisi aliquid apprehenderit?
Numquid cadet avis in laqueum terrae absque aucupe?
Numquid auferetur laqueus de terra antequam quid
      ceperit?
Si clanget tuba in civitate,
   et populus non expavescet?
Si erit malum in civitate,
   quod Dominus non fecerit [Al. fecit]?
Quia non facit [Al. faciet] Dominus Deus verbum,
   nisi revelaverit secretum suum ad servos suos
      Prophetas.
Leo rugiet, quis non timebit?
Dominus Deus locutus est, quis non prophetabit?
Auditum facite in aedibus Azoti,
   et in aedibus terrae Aegypti: et dicite:
[Col. 1034A] Congregamini super montes Samariae,
   et videte insanias multas in medio ejus,
   et calumniam patientes in penetralibus ejus.
Et nescierunt facere rectum, dicit Dominus.
   thesaurizantes iniquitatem et rapinas in aedibus
      suis.
Propterea haec dicit Dominus Deus:
Tribulabitur, et circumietur terra:
   et detrahetur ex te fortitudo tua,
   et diripientur aedes tuae.
Haec dicit Dominus:
Quomodo si eruat pastor de ore leonis duo crura,
   aut extremum auriculae:
Sic eruentur filii Israel, qui habitant in Samaria in
      plaga lectuli,
   et in Damasci grabato.
Audite, et contestamini in domo Jacob,
   dicit Dominus Deus exercituum:
Quia in die cum visitare coepero praevaricationes
      Israel,
   [Col. 1034B] super eum visitabo, et super altaria Beth-El:
Et amputabuntur cornua altaris,
   et cadent in terram.
Et percutiam domum hyiemalem cum domo aestiva:
   et peribunt domus eburneae,
   et dissipabuntur aedes multae, dicit Dominus.
[Cap. IV.] Audite verbum hoc, vaccae pingues,
   quae estis in monte Samariae:
   quae calumniam facitis egenis, et confringitis pauperes:
   quae dicitis dominis vestris: Afferte, et bibemus.
Juravit Dominus Deus in sancto suo:
   quia ecce dies venient super vos,
   et levabunt vos in contis,
   et reliquias vestras in ollis ferventibus.
Et per aperturas exibitis altera contra alteram,
   et projiciemini in Armon, dicit Dominus.
Venite ad Beth-El, et impie agite:
   ad Galgalam, et multiplicate praevaricationem:
[Col. 1034C] Et afferte mane victimas vestras,
   tribus diebus decimas vestras.
Et sacrificate de fermentato [Al. fermento] laudem:
   et vocate voluntarias oblationes, et annuntiate:
   sic enim voluistis, filii Israel, dicit Dominus Deus.
Unde et ego dedi vobis stuporem dentium in cunctis
      urbibus vestris,
   et indigentiam panum in omnibus locis vestris:
   et non estis reversi ad me, dicit Dominus.
Ego quoque prohibui a vobis imbrem,
   cum adhuc tres menses superessent usque ad messem.
Et plui super civitatem unam;
   et super civitatem alteram non plui:
Pars una compluta est,
   et pars [Al. add. una], super quam non plui,
      aruit.
Et venerunt duae et tres civitates ad civitatem unam, ut biberent aquam,
   et non sunt satiatae:
   [Col. 1034D] et non redistis ad me, dicit Dominus.
Percussi vos in vento urente,
   et in aurugine, multitudinem hortorum vestrorum et vinearum vestrarum:
Oliveta vestra, et ficeta vestra comedit eruca:
   et non redistis ad me, dicit Dominus.
Misi in vos mortem in via Aegypti,
   percussi in gladio juvenes vestros, usque ad captivitatem equorum vestrorum:
Et ascendere feci putredinem castrorum vestrorum
      in nares vestras:
   et non redistis ad me, dicit Dominus.
Subverti vos, sicut subvertit Deus Sodomam et
      Gomorrham,
   et facti estis quasi torris raptus de incendio:
   et non redistis ad me, dicit Dominus:
[Col. 1035A] Quapropter haec faciam tibi, Israel:
   postquam autem hoc fecero tibi,
   praeparare in occursum Dei tui, Israel.
Quia ecce formans montes, et creans ventum,
   et annuntians homini eloquium suum,
   faciens matutinam nebulam,
   et gradiens super excelsa terrae:
Dominus Deus exercituum nomen ejus.
[Cap. V.] Audite verbum istud, quod ego levo super
      vos planctum, domus Israel.
   Cecidit, non adjiciet, ut resurgat virgo Israel:
Projecta est in terram suam,
   non est qui suscitet eam.
Quia haec dicit Dominus Deus:
Urbs de qua egrediebantur mille, relinquentur in ea
      centum:
   et de qua egrediebantur centum, relinquentur in
      ea decem in domo Israel.
Quia haec dicit Dominus domui Israel:
Quaerite me, et vivetis.
[Col. 1035B] Et nolite quaerere Beth-El, et in Galgalam nolite intrare,
   et in Ber-Sabee non transibitis [Al. ne transieritis]:
   quia Galgala captiva ducetur, et Beth-El erit inutilis.
Quaerite Dominum, et vivite:
   ne forte comburatur ut ignis domus Joseph,
   et devorabit, et non erit [Al. sit] qui exstinguat Beth-El.
Qui convertitis in absinthium judicium,
   et justitiam in terra relinquitis.
Facientem Arcturum et Orionem,
   et convertentem in mane tenebras, et diem in
      noctem mutantem:
Qui vocat aquas maris, et effundit eas super faciem
      terrae:
   Dominus nomen ejus.
Qui subridet vastitatem super robustum,
   [Col. 1035C] et depopulationem super potentem affert.
Odio habuerunt in porta corripientem:
   et loquentem perfecte abominati sunt.
Idcirco, pro eo quod diripiebatis pauperem,
   et praedam electam tollebatis ab eo:
Domos quadro lapide aedificabitis, et non habitabitis
      in eis:
Vineas amantissimas plantabitis,
   et non bibetis vinum earum.
Quia cognovi multa scelera vestra, et fortia peccata
      vestra:
   hostes justi accipientes munus, et pauperes in
      porta deprimentes:
Ideo prudens in tempore illo tacebit, quia tempus
      malum est.
Quaerite bonum, et non malum, ut vivatis:
   et erit Dominus Deus exercituum vobiscum, sicut
      dixistis:
Odite malum, et diligite bonum,
   et constituite in porta judicium:
   [Col. 1035D] si forte misereatur Dominus Deus exercituum reliquiis Joseph.
Propterea haec dicit Dominus Deus exercituum dominator:
In omnibus plateis planctus:
   et in cunctis, quae foris sunt, dicetur vae, vae:
   et vocabunt agricolam ad luctum,
   et ad planctum eos qui sciunt plangere.
Et in omnibus vineis erit planctus:
   quia pertransibo in medio tui, dicit Dominus.
Vae desiderantibus diem Domini:
   ad quid eam vobis?
   dies Domini ista, tenebrae, et non lux.
Quomodo si fugiat vir a facie leonis,
   et occurrat ei ursus:
Et ingrediatur domum:
   et innitatur manu sua super parietem,
   [Col. 1036A] et mordeat eum coluber.
Numquid non tenebrae dies Domini, et non lux:
   et caligo, et non splendor in ea?
Odi, et projeci festivitates vestras:
   et non capiam odorem coetuum vestrorum.
Quod si obtuleritis [Al. attuleritis] mihi holocautomata, et munera vestra, non suscipiam:
   et vota pinguium vestrorum non respiciam.
Aufer a me tumultum carminum tuorum:
   et cantica lyrae tuae non audiam.
Et revelabitur quasi aqua judicium,
   et justitia quasi torrens fortis.
Numquid hostias et sacrificium obstulistis mihi in
      deserto quadraginta annis, domus Israel?
Et portatis tabernaculum Moloch vestro,
   et imaginem idolorum vestrorum, sidus Dei vestri,
      quae fecistis vobis,
Et migrare vos faciam trans Damascum, dicit Dominus,
   Deus exercituum nomen ejus.
[Col. 1036B] [Cap. VI.] Vae qui opulenti estis in Sion,
   et confiditis in montem Samariae:
   optimates capita populorum,
   ingredientes pompatice domum Israel.
Transite in Chalanne, et videte,
   et ite inde in Emath magnam:
   et descendite in Geth Palaestinorum:
   et ad optima quaeque regna horum;
   si latior terminus eorum termino vestro est.
Qui separati estis in diem malum:
   et appropinquatis solio iniquitatis.
Qui dormitis in lectis eburneis,
   et lascivitis in stratis vestris:
Qui comeditis agnum de grege,
   et vitulos de medio armenti.
Qui canitis ad vocem psalterii:
   sicut David putaverunt se habere vasa cantici.
Bibentes in phialis vinum,
   et optimo unguento delibuti:
   [Col. 1036C] et nihil patiebantur super contritione Joseph.
Quapropter nunc migrabunt in capite transmigrantium:
   et auferetur factio lascivientium.
Juravit Dominus Deus in anima sua,
   dicit Dominus Deus exercituum:
Detestor ego superbiam Jacob, et domos ejus odi,
   et tradam civitatem cum habitatoribus suis.
Quod si reliqui fuerint decem viri in domo una,
   et ipsi morientur.
Et tollet eum propinquus suus,
   et comburet eum, ut efferat ossa de domo:
Et dicet ei, qui in penetralibus domus est:
Numquid adhuc est apud te?
Et respondebit:
   Finis est.
Et dicet ei:
   Tace, et non recorderis nominis Domini.
Quia ecce Dominus mandabit,
   [Col. 1036D] et percutiet domum majorem ruinis,
   et domum minorem scissionibus.
Numquid currere queunt in petris equi,
   aut arari potest in bubalis,
      quoniam convertistis in amaritudinem judicium,
   et fructum justitiae in absinthium?
Qui laetamini in nihilo:
   qui dicitis:
Numquid non in fortitudine nostra assumpsimus nobis cornua?
Ecce enim suscitabo super vos, domus Israel, dicit
      Dominus Deus exercituum, gentem:
   et conterent vos ab introitu Emat usque ad torrentem deserti.
[Cap. VII.] Haec ostendit mihi Dominus Deus:
   et ecce fictor locustae in principio germinantium
      serotini imbris,
   et ecce [a 1Kb] serotinus post tonsionem regis.
[Col. 1037A] Et factum est:
   cum consummasset comedere herbam terrae, et
      dixi:
   Domine Deus, propitius esto, obsecro:
   quis suscitabit Jacob, quia parvulus est?
Misertus est Dominus super hoc:
   Non erit, dixit Dominus.
Haec ostendit mihi Dominus Deus:
   et ecce vocabat judicium ad ignem Dominus Deus:
   et devoravit [Al. devorabit] abyssum multam,
   et comedit [Al. comedet] simul partem.
Et dixi:
   Domine Deus, quiesce, obsecro:
   quis suscitabit Jacob, quia parvulus est?
Misertus est Dominus super hoc:
   Sed et istud non erit, dixit Dominus Deus.
Haec ostendit mihi:
   et ecce Dominus stans super murum litum,
   et in manu ejus trulla caementarii.
Et dixit Dominus ad me:
   [Col. 1037B] Quid tu vides, Amos?
   Et dixi: Trullam caementarii.
Et dixit Dominus:
Ecce ego ponam trullam in medio populi mei Israel:
   non adjiciam ultra superinducere eum.
Et demolientur excelsa idoli,
   et sanctificationes Israel desolabuntur:
   et consurgam super domum Jeroboam in gladio.
Et misit Amasias sacerdos Beth-El ad Jeroboam regem Israel, dicens:
   Rebellavit contra te Amos in medio domus Israel:
   non poterit terra sustinere universos sermones
      ejus.
Haec enim dicit Amos:
   In gladio morietur Jeroboam,
   et Israel captivus migrabit de terra sua;
Et dixit Amasias ad Amos:
   Qui vides, gradere,
   fuge in terram Juda:
   [Col. 1037C] et comede ibi panem, et ibi prophetabis.
Et in Beth El non adjicies ultra ut prophetes:
   quia sanctificatio regis est,
   et domus regni est.
Et respondit Amos, et dixit ad Amasiam:
   Non sum propheta, et non sum filius prophetae,
   sed armentarius [Al. opilio] ego sum vellicans
      sycomoros.
Et tulit me Dominus cum sequerer gregem:
   et dixit ad me Dominus [Al. tacet Dominus]:
   Vade, propheta ad populum meum Israel.
Et nunc audi verbum Domini;
Tu dicis: Non prophetabis super Israel,
   et non stillabis super domum idoli.
Propter hoc haec dicit Dominus:
Uxor tua in civitate fornicabitur:
   et filii tui et filiae tuae in gladio cadent,
   et humus tua funiculo metietur:
Et tu in terra polluta morieris,
   et Israel captivus migrabit de terra sua.
[Col. 1037D] [Cap. VIII.] Haec ostendit mihi Dominus Deus:
   et ecce uncinus pomorum.
   Et dixit: Quid tu vides, Amos?
Et dixi: Uncinum pomorum.
Et dixit Dominus ad me:
   Venit finis super populum meum Israel:
   non adjiciam ultra, ut pertranseam eum.
Et stridebunt cardines Templi in die illa, dicit Dominus Deus:
   multi morientur:
   [Col. 1038A] in omni loco projicietur silentium.
Audite hoc qui conteritis pauperem,
   et deficere facitis egenos terrae, dicentes:
Quando transibit mensis, et venundabimus merces,
   et sabbatum, et aperiemus frumentum:
   ut imminuamus mensuram, et augeamus siclum,
   et supponamus stateras dolosas,
ut possideamus in argento egenos et pauperes pro
      calceamentis,
   et quisquilias frumenti vendamus?
Juravit Dominus in superbiam [Al. superbia] Jacob:
   Si oblitus fuero usque ad finem omnia opera
      eorum.
Numquid super isto non commovebitur terra
   et lugebit omnis habitator ejus;
   et ascendet quasi fluvius universus.
   et ejicietur, et defluet quasi rivus Aegypti?
Et erit in die illa, dicit Dominus Deus [Al. tacet
      Deus]:
   occidet sol in meridie,
   [Col. 1038B] et tenebrescere faciam terram in die luminis:
Et convertam festivitates vestras in luctum,
   et omnia cantica vestra in planctum:
Et inducam super omne dorsum vestrum saccum,
   et super omne caput calvitium:
Et ponam eam quasi luctum unigeniti,
   et novissima ejus quasi diem amarum.
Ecce dies veniunt, dicit Dominus:
   et mittam famem in terram:
   non famem panis, neque sitim aquae,
   sed audiendi verbum Domini.
Et commovebuntur a mari usque ad mare,
   et ab aquilone usque ad orientem:
   circuibunt quaerentes verbum Domini, et non invenient.
In die illa deficient virgines pulchrae,
   et adolescentes in siti.
Qui jurant in delicto Samariae, et dicunt:
Vivit Deus tuus, Dan, et vivit via Ber-Sabe:
   [Col. 1038C] et cadent, et non resurgent ultra.
[Cap. IX.] Vidi Dominum stantem super altare, et
      dixit:
Percute cardinem, et commoveantur superliminaria:
Avaritia enim in capite omnium,
   et novissimum eorum in gladio interficiam:
Non erit fuga eis, qui fugient,
   et non salvabitur ex eis qui fugerit.
Si descenderint usque ad infernum, inde manus mea
      educet eos:
   et si ascenderint usque ad coelum, inde detraham
      eos.
Et si absconditi fuerint in vertice Carmeli, inde
      scrutans auferam eos:
   et si celaverint se ab oculis meis in fundo maris,
      ibi mandabo serpenti, et mordebit eos.
Et si abierint in captivitatem coram inimicis suis,
      ibi mandabo gladio, et occidet eos:
   et ponam oculos meos super eos in malum, et non
      in bonum.
[Col. 1038D] Et Dominus Deus exercituum, qui tangit terram, et
      tabescet:
   et lugebunt omnes habitantes in ea:
Et ascendet sicut rivus omnis,
   et defluet sicut fluvius Aegypti.
Qui aedificat in coelo ascensionem suam,
   et fasciculum suum super terram fundavit:
Qui vocat aquas maris,
   et effundit eas super faciem terrae, Dominus nomen ejus.
[Col. 1039A] Numquid non ut filii Aethiopum vos estis mihi, filii
      Israel? ait Dominus.
Numquid non Israel ascendere feci de terra Aegypti:
   et Palaestinos de Cappadocia,
   et Syros de Cyrene?
Ecce oculi Domini Dei super regnum peccans,
   et conteram illud a facie terrae.
Verumtamen conterens non conteram domum Jacob,
      dicit Dominus.
Ecce enim ego mandabo,
   et concutiam in omnibus gentibus domum Israel,
      sicut concutitur [a 1Kb] triticum in cribro:
   et non cadet lapillus super terram.
In gladio morientur omnes peccatores populi mei:
   qui dicunt: Non appropinquabit, et non veniet
      super nos malum.
In die illo suscitabo tabernaculum David, quod
      cecidit:
   [Col. 1040A] et reaedificabo aperturas murorum ejus,
   et ea quae corruerant, instaurabo:
   et reaedificabo illud sicut in diebus antiquis.
Ut possideant reliquias Idumaeae, et omnes nationes,
   eo quod invocatum sit nomen meum, super eos:
   dicit Dominus faciens haec.
Ecce dies veniunt, dicit Dominus,
   et comprehendet arator messorem,
   et calcator uvae mittentem semen:
Et stillabunt montes dulcedinem,
   et omnes colles culti erunt.
Convertam captivitatem populi mei Israel:
   et aedificabunt civitates desertas, et habitabunt:
Et plantabunt vineas, et bibent vinum earum:
   et facient hortos, et comedent fructus eorum.
Et plantabo eos super humum suam:
   et non evellam eos ultra de terra sua: quam dedi
      eis, dicit Dominus Deus tuus.


[Col. 1039] Explicit liber Amos prophetae.



INCIPIT LIBER ABDIAE PROPHETAE.


[Col. 1039B] [Cap. I.] Visio Abdiae.
Haec dicit Dominus Deus ad Edom:
Auditum audivimus a Domino,
   et legatum ad gentes misit:
Surgite,
   et consurgamus adversus eum in praelium.
Ecce parvulum te dedi in gentibus:
   contemptibilis tu es valde.
Superbia cordis tui extulit te habitantem in scissuris
      petrarum [Al. petrae],
   exaltantem solium suum [Al. tuum], qui dicis in
      corde tuo:
   Quis detrahet me in terram?
Si exaltatus fueris ut aquila,
   et si inter sidera posueris nidum tuum:
   inde detraham te, dicit Dominus.
Si fures introissent ad te, si latrones per noctem,
   quomodo conticuisses?
   nonne furati essent sufficientia sibi?
Si vindemiatores introissent ad te,
   [Col. 1039C] numquid [Al. add. non] saltem racemos reliquissent tibi?
Quomodo scrutati sunt Esau,
   investigaverunt abscondita ejus?
Usque ad terminum emiserunt te:
   omnes viri foederis tui illuserunt tibi,
   invaluerunt adversum te viri pacis tuae:
Qui comedunt tecum, ponent insidias subter te:
   non est prudentia in eo.
Numquid non in die illa, dicit Dominus: perdam
      sapientes de Idumaea,
   et prudentiam de monte Esau?
Et timebunt fortes tui a meridie,
   ut intereat vir de monte Esau.
Propter interfectionem, et propter iniquitatem in
      fratrem tuum Jacob,
   operiet te confusio, et peribis in aeternum.
In die cum stares adversus [a 1Kb] ,
   quando capiebant alieni exercitum ejus,
   [Col. 1039D] et extranei ingrediebantur portas ejus,
   et super Jerusalem mittebant sortem:
   [Col. 1040B] tu quoque eras quasi unus ex eis.
Et non despicies in die fratris tui,
   in die peregrinationis ejus:
Et non laetaberis super filios Juda in die perditionis
      eorum:
   et non magnificabis os tuum in die angustiae.
Neque ingredieris portam populi mei in die ruinae
      eorum:
   neque despicies et tu in malis ejus in die vastitatis
      illius:
   et non emitteris adversus exercitum ejus in die
      vastitatis illius.
Neque stabis in exitibus, ut interficias eos qui fugerint:
   et non concludes reliquos ejus in die tribulationis.
Quoniam juxta est dies Domini super omnes gentes,
   sicut fecisti, fiet tibi:
   retributionem tuam convertet in caput tuum.
Quomodo enim bibisti [Al. bibistis] super montem
      sanctum meum,
   bibent omnes gentes jugiter:
[Col. 1040C] Et bibent, et absorbebunt,
   et erunt quasi non sint.
Et in monte Sion erit salvatio, et erit sanctus:
   et possidebit domus Jacob eos, qui se possederant.
Et erit domus Jacob ignis,
   et domus Joseph flamma,
   et domus Esau stipula:
Et succendentur in eis, et devorabunt eos:
   et non erunt reliquiae domus Esau,
   quia Dominus locutus est.
Et haereditabunt hi qui ad austrum sunt, montem
      Esau,
   et qui in campestribus Philisthim:
Et possidebunt regionem Ephraim, et regionem Samariae:
   et Benjamin possidebit Galaad.
Et transmigratio exercitus hujus [Al. ejus] filiorum
      Israel,
   omnia Chananaeorum usque ad Sarephtam:
[Col. 1040D] Et transmigratio Jerusalem, quae in Bosphoro est,
   possidebit civitates austri.
[Col. 1041A] Et ascendent salvatores in montem Sion
   judicare montem Esau:
   [Col. 1042A] et erit Domino regnum.


[Col. 1041] Explicit liber Abdiae prophetae.



INCIPIT LIBER JONAE PROPHETAE.


[Col. 1041A] [Cap. I.] Et factum est verbum Domini ad Jonam
   filium Amathi, dicens:
Surge, vade in Niniven, civitatem grandem, et praedica in ea: quia ascendit malitia ejus coram me.
Et surrexit Jonas,
   ut fugeret in Tharsis a facie Domini:
Et descendit in Joppen,
   [Col. 1041B] et invenit navem euntem in Tharsis:
Et dedit naulum ejus,
   et descendit in eam, ut iret cum eis in Tharsis a
      facie Domini.
Dominus autem misit ventum magnum in mare
   et facta est tempestas magna in mari,
   et navis periclitabatur conteri.
Et timuerunt nautae,
   et clamaverunt viri ad Deum suum:
Et miserunt vasa, quae erant in navi, in mare,
   ut alleviaretur ab eis:
Et Jonas descendit ad interiora navis,
   et dormiebat sopore gravi,
Et accessit ad eum gubernator, et dixit ei:
   Quid tu sopore deprimeris?
   surge, invoca Deum tuum,
   si forte recogitet Deus de nobis, et non pereamus.
Et dixit vir ad collegam suum:
   Venite, et mittamus sortes,
   [Col. 1041C] et sciamus quare hoc malum sit [Al. fit] nobis.
Et miserunt sortes:
   et cecidit sors super Jonam.
Et dixerunt ad eum:
Indica nobis cujus causa malum istud sit nobis:
   quod est opus tuum?
   quae terra tua, et quo vadis?
   vel ex quo populo es tu?
Et dixit ad eos: Hebraeus ego sum,
   et Dominum Deum coeli ego timeo, qui fecit mare
      et aridam.
Et timuerunt viri timore magno,
   et dixerunt ad eum:
   Quid hoc fecisti?
Cognoverant enim viri quod a facie Domini fugeret,
   quia indicaverat eis.
Et dixerunt ad eum:
   Quid faciemus tibi, et cessabit mare a nobis?
   quia mare ibat, et intumescebat.
Et dixit ad eos:
   [Col. 1041D] Tollite me, et mittite [Al. add. me] in mare.
   et cessabit mare a vobis:
   scio enim ego quoniam propter me tempestas
      grandis haec venit [Al. est] super vos.
Et remigabant viri, ut reverterentur ad aridam, et
      non valebant:
   quia mare ibat, et intumescebat super eos.
Et clamaverunt ad Dominum, et dixerunt;
   Quaesumus, Domine, ne pereamus in anima viri
      istius,
   et ne des super nos sanguinem innocentem:
   quia tu, Domine, sicut voluisti, fecisti.
Et tulerunt Jonam, et miserunt in mare:
   et stetit mare a fervore suo.
Et timuerunt viri timore magno Dominum,
   et immolaverunt hostias Domino, et voverunt vota.
[Col. 1042A] [Cap. II.] Et praeparavit Dominus piscem grandem,
      ut deglutiret Jonam:
   et erat Jonas in ventre piscis tribus diebus et tribus noctibus.
Et oravit Jonas ad Dominum Deum suum de ventre
      piscis.
Et dixit:
[Col. 1042B] Clamavi de tribulatione mea ad Dominum,
   et exaudivit me:
De ventre inferi clamavi,
   et exaudisti vocem meam.
   Et projecisti me in profundum in corde maris,
   et flumen circumdedit me:
Omnes gurgites tui, et fluctus tui
   super me transierunt.
Et ego dixi: Abjectus sum a conspectu oculorum
      tuorum:
   verumtamen rursus videbo templum sanctum tuum.
Circumdederunt me aquae usque animam [Al. add.
      meam]:
   abyssus vallavit me, pelagus cooperuit caput meum.
Ad extrema montium descendi:
   terrae vectes concluserunt me in aeternum.
Et sublevabis de corruptione vitam meam,
   Domine, Deus meus.
Cum angustiaretur in me anima mea,
   [Col. 1042C] Domini recordatus sum:
   ut veniat ad te oratio mea ad templum sanctum
      tuum.
Qui custodiunt vanitates frustra,
   misericordiam suam derelinquunt.
Ego autem in voce laudis immolabo tibi:
   quaecumque vovi, reddam pro salute Domino.
Et dixit Dominus pisci:
   et evomuit Jonam in aridam.
[Cap. III.] Et factum est verbum Domini ad Jonam
   secundo, dicens:
Surge et vade in Niniven civitatem magnam:
   et praedica in ea praedicationem, quam ego loquor
      ad te.
Et surrexit Jonas, et abiit in Niniven juxta verbum
      Domini:
   et Ninive erat civitas magna [a 9Kb] itinere dierum trium.
Et coepit Jonas introire in civitatem itinere diei unius:
   et clamavit, et dixit:
Adhuc quadraginta dies,
   [Col. 1042D] et Ninive subvertetur.
Et crediderunt viri Ninivitae in Deum:
   et praedicaverunt jejunium,
   et vestiti sunt saccis a majore usque ad minorem.
Et pervenit verbum ad regem Ninive:
   et surrexit de solio suo,
   et abjecit vestimentum suum a se, et indutus est
      sacco,
   et sedit in cinere.
Et clamavit, et dixit in Ninive ex ore regis et principum ejus, dicens:
   Homines, et jumenta, et boves, et pecora non gustent qidquam:
   nec pascantur, et aquam non bibant.
Et operiantur saccis homines, et jumenta,
   et clament ad Deum [Al. Dominum] in fortitudine,
   [Col. 1043A] et convertatur vir a via sua mala, et ab iniquitate,
      quae est in manibus eorum.
Quis scit si convertatur et ignoscat Deus:
   et revertatur a furore irae suae, et non peribimus?
Et vidit Deus opera eorum, quia conversi sunt de via
sua mala:
   et misertus est Deus super malitia, quam locutus
      fuerat, ut faceret eis,
   et non fecit.
[Cap. IV.] Et afflictus est Jonas afflictione magna, et
      iratus est:
Et oravit ad Dominum, et dixit:
Obsecro, Domine,
   numquid non hoc est verbum meum, cum adhuc
      essem in terra mea:
Propter hoc praeoccupavi, ut fugerem in Tharsis.
   Scio enim quia tu Deus clemens et misericors es,
   patiens et multae miserationis, et ignoscens super
      malitia.
Et nunc, Domine, tolle, quaeso, animam meam a me:
   [Col. 1043B] quia melior est mihi mors quam vita.
Et dixit Dominus:
   Putasne, bene irasceris tu?
Et egressus est Jonas de civitate,
   et sedit contra orientem civitatis;
Et fecit sibimet ibi umbraculum,
   et sedebat subter illud in umbra,
   donec videret quid accideret civitati.
Et praeparavit Dominus Deus [a 7Kb] hederam,
   [Col. 1044A] et ascendit super caput Jonae,
   ut esset umbra super caput ejus, et protegeret
      eum
   (laboraverat enim),
   et laetatus est Jonas super hedera, laetitia magna.
Et paravit Deus vermem ascensu diluculi in crastinum;
   et percussit hederam, et exaruit.
Et cum ortus fuisset sol,
   praecepit Dominus vento calido et urenti;
Et percussit sol super caput Jonae, et aestuabat;
   et petivit animae suae, ut moreretur, et dixit:
   Melius est mihi mori, quam vivere.
Et dixit Dominus ad Jonam:
   Putasne, bene irasceris tu super hedera?
Et dixit:
   Bene irascor ego usque ad mortem.
Et dixit Dominus:
Tu doles super hederam, in qua non laborasti, neque fecisti ut cresceret.
   [Col. 1014B] Quae sub una nocte nata est, et sub una nocte periit.
Et ego non parcam Ninive civitati magnae,
   in qua sunt plus quam centum viginti millia hominum,
   qui nesciunt quid sit inter dexteram et sinistram
      suam,
   et jumenta multa.


[Col. 1043] Explicit liber Jonae prophetae.



INCIPIT LIBER MICHAEAE PROPHETAE.


[Col. 1043C] [Cap. I.] Verbum Domini, quod factum est ad Michaeam Morasthiten,
   in diebus Joatham, Ahaz, et Ezechiae, regum
      Juda:
   quod vidit super Samariam, et Jerusalem.
Audite, populi omnes,
   et attendat terra, et plenitudo ejus:
Et sit Dominus Deus vobis in testem,
   Dominus de templo sancto suo.
Quia ecce Dominus egreditur [Al. egredietur] de loco
      suo:
   et descendet, et calcabit super excelsa terrae.
   Et consumentur montes subtus eum:
   et valles scindentur sicut cera a facie ignis,
   sicut aquae, quae decurrunt in praeceps.
In scelere Jacob omne istud,
   et in peccatis domus Israel.
Quod scelus Jacob?
   nonne Samaria?
Et quae excelsa Judae?
   [Col. 1043D] nonne Jerusalem?
Et ponam Samariam quasi acervum lapidum in agro
      cum plantatur vinea:
   et detraham in vallem lapides ejus, et fundamenta
      ejus revelabo.
Et omnia sculptilia ejus concidentur,
   et omnes mercedes ejus comburentur igne,
   et omnia idola ejus ponam in perditionem:
Quia de mercedibus meretricis congregata sunt,
   et usque ad mercedem meretricis revertentur.
Super hoc plangam, et ululabo:
   vadam spoliatus, et nudus:
Faciam planctum velut draconum,
   [Col. 1044C] et luctum quasi struthionum.
Quia desperata est plaga ejus,
   quia venit usque ad Judam,
   tetigit portam populi mei usque ad Jerusalem.
In Geth nolite annuntiare,
   lacrymis ne ploretis,
   in domo Pulveris pulvere vos conspergite.
Et transite vobis habitatio Pulchra [Al. Saphir],
      confusa ignominia:
   non est egressa quae habitat in exitu [Al. Sennan]:
Planctum domus vicinae [Al. Asel] accipiet ex vobis,
   quae stetit sibimet.
Quia infirmata est in bonum, quae habitat in amaritudinibus [Al. Maroth]:
   quia descendit malum a Domino in portam Jerusalem.
Tumultus quadrigae stuporis habitanti Lachis:
   principium peccati est filiae Sion,
   quia in te inventa sunt scelera Israel.
[Col. 1044D] Propterea dabit emissarios super haereditatem Geth:
   domus [Al. domos] mendacii in deceptionem regibus Israel.
Adhuc haeredem adducam tibi quae habitas in Maresa:
   usque ad Odollam veniet gloria Israel.
Decalvare et tondere super filios deliciarum tuarum:
   dilata calvitium tuum sicut aquila:
   quoniam captivi ducti sunt ex te.
[Cap. II.] Vae qui cogitatis inutile,
   et operamini malum in cubilibus vestris:
In luce matutina faciunt illud,
   quoniam contra Deum est manus eorum.
Et concupierunt agros, et violenter tulerunt,
   [Col. 1045A] et domos rapuerunt:
Et calumniabantur virum et domum ejus;
   virum et haereditatem ejus.
Idcirco haec dicit Dominus:
Ecce ego cogito super familiam istam malum:
   unde non auferetis colla vestra, et non ambulabitis superbi,
   quoniam tempus pessimum est.
In die illa sumetur super vos parabola,
   et cantabitur canticum cum suavitate, dicentium:
Depopulatione vastati sumus:
Pars populi mei commutata est:
   quomodo recedet a me, cum revertatur, qui regiones nostras dividat?
Propter hoc non erit tibi mittens funiculum sortis
   in coetu Domini.
Ne loquamini loquentes:
   Non stillabit super istos, non comprehendet confusio.
   Dicit domus Jacob:
[Col. 1045B] Numquid abbreviatus est spiritus Domini,
   aut tales sunt cogitationes ejus?
Nonne verba mea bona sunt cum eo, qui recte graditur?
Et econtrario populus meus in adversarium consurrexit:
   desuper tunica pallium sustulistis:
   et eos, qui simpliciter transibant, convertistis in
      bellum.
Mulieres populi mei ejecistis de domo deliciarum
      suarum:
   a parvulis earum tulistis laudem meam in perpetuum.
Surgite, et ite,
   quia non habetis hic requiem:
Propter immunditiam ejus corrumpetur putredine
      pessima.
Utinam non essem vir habens spiritum,
   et mendacium potius loquerer:
Stillabo tibi in vinum et in ebrietatem:
   [Col. 1045C] et erit super quem stillatur populus iste.
Congregatione congregabo, Jacob, totum te:
   in unum conducam reliquias Israel,
   pariter ponam illum quasi gregem in ovili, quasi
      pecus in medio caularum,
   tumultuabuntur a multitudine hominum.
Ascendet enim pandens iter ante eos:
   divident, et transibunt portam, et egredientur per
      eam:
Et transibit rex eorum coram eis,
   et Dominus in capite [Al. capita] eorum.
[Cap. III.] Et dixi: Audite, principes Jacob, et duces domus Israel:
Numquid non vestrum est scire judicium,
   qui odio habetis bonum, et diligitis malum?
   Qui violenter tollitis pelles eorum desuper eis,
   et carnes eorum desuper ossibus eorum.
Qui comederunt carnem populi mei,
   et pellem eorum desuper excoriaverunt:
[Col. 1045D] Et ossa eorum confregerunt, et conciderunt sicut in
      lebete,
   et quasi carnem in medio ollae.
Tunc clamabunt ad Dominum, et non exaudiet eos:
   et abscondet faciem suam ab eis in tempore illo,
   sicut nequiter egerunt in adinventionibus suis.
Haec dicit Dominus super prophetas, qui seducunt
      populum meum:
   qui mordent dentibus suis, et praedicant pacem;
Et si quis non dederit in ore eorum quidpiam,
   sanctificant super eum praelium.
Propterea nox vobis pro visione erit,
   et tenebrae vobis pro divinatione:
Et occumbet sol super prophetas,
   et obtenebrabitur super eos dies.
Et confundentur qui vident visiones,
   et confundentur divini:
Et operient vultus suos omnes,
   quia non est responsum Dei.
[Col. 1046A] Verumtamen ego repletus sum fortitudine spiritus
      Domini, judicio et virtute:
   ut annuntiem Jacob scelus suum, et Israel peccatum suum.
Audite hoc, principes domus Jacob et judices domus Israel:
   qui abominamini judicium, et omnia recta pervertitis.
Qui aedificatis Sion in sanguinibus,
   et Jerusalem in iniquitate.
Principes ejus in muneribus judicabant,
   et sacerdotes ejus in mercede docebant:
   et prophetae ejus in pecunia divinabant:
Et super Dominum requiescebant, dicentes:
   Numquid non Dominus in medio nostrum?
   non venient super nos mala.
Propter hoc, causa vestri, Sion quasi ager arabitur;
   et Jerusalem quasi acervus lapidum erit,
   et mons Templi in excelsa silvarum.
[Cap. IV.] Et erit:
[Col. 1046B] In novissimo dierum erit mons domus Domini praeparatus in vertice montium,
   et sublimis super colles:
   et fluent ad eum populi.
Et properabunt gentes multae, et dicent:
   Venite, ascendamus ad montem Domini,
   et ad domum Dei Jacob:
Et docebit nos de viis suis,
   et ibimus in semitis ejus:
Quia de Sion egredietur lex,
   et verbum Domini de Jerusalem.
Et judicabit inter populos multos,
   et corripiet gentes fortes usque in longinquum:
Et concident gladios suos in vomeres,
   et hastas suas in ligones:
Non sumet gens adversus gentem gladium:
   et non discent ultra belligerare.
Et sedebit vir subtus vineam suam, et subtus ficum suam,
   [Col. 1046C] et non erit qui deterreat [Al. exterreat]:
   quia os Domini exercituum locutum est.
Quia omnes populi ambulabunt unusquisque in nomine Dei sui:
   nos autem ambulabimus in nomine Domini Dei
      nostri in aeternum et ultra.
In die illa, dicit Dominus, congregabo claudicantem:
   et eam, quam ejeceram, colligam,
   et quam afflixeram:
Et ponam claudicantem in reliquias:
   et eam, quae laboraverat, in gentem robustam:
Et regnabit Dominus super eos in monte Sion,
   ex hoc nunc et usque in aeternum.
Et tu, turris gregis, nebulosa filia Sion usque ad te
   veniet,
   et veniet potestas prima regnum filiae Jerusalem.
Nunc quarem oerore contraheris?
   numquid rex non est tibi, aut consiliarius tuus
      periit,
   [Col. 1046D] quia comprehendit te dolor sicut parturientem?
Dole, et satage, filia Sion, quasi parturiens:
   quia nunc egredieris de civitate, et habitabis in
      regione,
   et venies usque ad Babylonem:
Ibi liberaberis,
   ibi redimet te Dominus de manu inimicorum tuorum.
Et nunc congregatae sunt super te gentes multae,
      quae dicunt: Lapidetur:
   et aspiciat in Sion oculus noster.
Ipsi autem non cognoverunt cogitationes Domini,
   et non intellexerunt consilium ejus:
   quia congregavit eos quasi fenum areae.
Surge et tritura, filia Sion:
   quia cornu tuum ponam ferreum,
   et ungulas tuas ponam aereas.
Et comminues populos multos,
   [Col. 1047A] et [a 9Kb] interficiam Domino rapinas eorum,
   et fortitudinem eorum Domino universae terrae.
[Cap. V.] Nunc vastaberis, filia latronis:
   obsidionem posuerunt super nos,
   in virga percutient maxillam judicis Israel:
Et tu, Bethlehem Ephrata, parvulus es in millibus
      Juda:
   ex te mihi egredietur qui sit dominator in Israel,
   et egressus ejus ab initio, a diebus aeternitatis.
Propter hoc dabit eos usque ad tempus, in quo parturiens pariet.
   et reliquiae fratrum ejus [b 1Kb] convertentur ad filios
      Israel.
Et stabit, et pascet in fortitudine Domini,
   in sublimitate nominis Domini Dei sui:
Et convertentur,
   quia nunc magnificabitur usque ad terminos terrae.
Et erit iste pax:
Assyrius cum venerit in terram nostram,
   et quando calcaverit in domibus nostris:
[Col. 1047B] Et suscitabimus super eum septem pastores,
   et octo primates homines.
Et pascent terram Assur in gladio,
   et terram Nemrod in lanceis ejus:
Et liberabit ab Assur cum venerit in terram nostram,
   et cum calcaverit in finibus nostris.
Et erunt reliquiae Jacob in medio populorum multorum, quasi ros a Domino, et quasi stillae super herbam,
   quae non exspectat virum, et non praestolatur filios
      hominum.
Et erunt reliquiae Jacob in gentibus in medio populorum multorum,
   quasi leo in jumentis silvarum,
   et quasi catulus leonis in gregibus pecorum:
   qui cum transierit, et conculcaverit, et ceperit,
      non est qui eruat.
Exaltabitur manus tua super hostes tuos,
   et omnes inimici tui interibunt.
[Col. 1047C] Et erit in die illa, dicit Dominus:
   Auferam equos tuos de medio tui,
   et disperdam quadrigas tuas.
Et perdam civitates terrae tuae, et destruam omnes
      munitiones tuas,
   et auferam maleficia de manu tua, et divinationes
      non erunt in te.
Et perire faciam sculptilia tua et statuas tuas de
      medio tui:
   et non adorabis ultra opera manuum tuarum.
Et evellam lucos tuos de medio tui:
   et conteram civitates tuas.
Et faciam in furore et in indignatione ultionem
   in omnibus gentibus, quae non audierunt.
[Cap. VI.] Audite quae Dominus loquitur:
Surge, contende judicio adversum montes,
   et audiant colles vocem tuam.
Audiant [Al. Audite] montes judicium Domini, et
      fortia fundamenta terrae:
   [Col. 1047D] quia judicium Domini cum populo suo et cum
      Israel dijudicabitur.
Popule meus, quid feci tibi, et quid molestus fui
      tibi?
   [Col. 1048A] responde mihi.
Quia eduxi te de terra Aegypti,
   et de domo [c 1Kb] servientium liberavi te:
Et misi ante faciem tuam Mosen,
   et Aaron, et Mariam?
Popule meus, memento, quaeso, quid cogitaverit
       [d 8Kb] Balac rex Moab,
   et quid responderit ei Balaam filius Beor,
   de Settim usque ad Galgalam,
   ut [e 1Kb] cognosceres justitias Domini.
Quid dignum offeram Domino?
   curvabo genu Deo excelso?
   numquid offeram ei holocautomata, et vitulos anniculos?
Numquid placari potest Dominus in millibus arietum,
   aut in multis millibus hircorum pinguium?
Numquid dabo primogenitum meum pro scelere meo,
   fructum ventris mei pro peccato animae meae?
Indicabo tibi, o homo, quid sit bonum,
   [Col. 1048B] et quid Dominus quaerat a te:
Utique facere judicium, et diligere misericordiam,
   et sollicitum ambulare cum Deo tuo:
Vox Domini ad civitatem clamat,
   et salus erit timentibus nomen tuum:
Audite, tribus,
   et quis approbabit illud?
Adhuc ignis in domo impii thesauri iniquitatis [Al. impietatis].
   et mensura minor irae plena.
Numquid justificabo stateram impiam,
   et sacelli pondera dolosa?
In quibus divites ejus repleti sunt iniquitate,
   et habitantes in ea loquebantur mendacium,
   et lingua eorum fraudulenta in ore ipsorum.
Et ego ergo coepi percutere te perditione super peccatis tuis.
Tu comedes, et non saturaberis:
   et humiliatio tua in medio tui:
[Col. 1048C] Et apprehendes, et non salvabis:
   et quos salvaveris, in gladium dabo.
Tu seminabis, et non metes:
   tu calcabis olivam, et non ungeris oleo:
   et mustum, et non bibes vinum.
Et custodisti praecepta Amri, et omne opus domus
      Ahab:
Et ambulasti in voluntatibus eorum, ut darem te in
      perditionem,
   et habitantes in ea in sibilum,
   et opprobrium populi mei portabitis.
[Cap. VII.] Vae mihi, quia factus sum sicut qui colligit in autumno racemos vindemiae:
   non est botrus ad comedendum,
    [f 1Kb] praecoquas ficus desideravit anima mea.
Periit sanctus de terra,
   et rectus in hominibus non est:
Omnes in sanguine insidiantur,
   vir fratrem suum venatur ad [Al. in] mortem.
[Col. 1048D] Malum manuum suarum dicunt bonum:
   princeps postulat, et judex in reddendo est:
Et magnus locutus est desiderium animae suae,
   et conturbaverunt eam.
[Col. 1049A] Qui optimus in eis est, quasi paliurus:
   et qui rectus, quasi spina de sepe.
Dies speculationis tuae, visitatio tua venit:
   nunc erit vastitas eorum.
Nolite credere amico:
   et nolite confidere in duce:
Ab ea quae dormit in sinu tuo,
   custodi claustra oris tui.
Quia filius contumeliam facit patri;
   filia consurgit adversus matrem suam:
   nurus contra socrum suum:
   inimici hominis domestici ejus.
Ego autem ad Dominum aspiciam,
   exspectabo Deum salvatorem meum:
   audiet me Deus meus.
Ne laeteris, inimica mea, super me, quia cecidi:
   consurgam, cum sedero in tenebris,
   Dominus lux mea est.
Iram Domini portabo, quoniam peccavi ei, donec
      judicet causam meam, et faciat judicium meum:
[Col. 1049B] Educet me in lucem,
   videbo justitiam ejus.
Et aspiciet inimica mea,
   et operietur confusione, quae dicit ad me:
      Ubi est Dominus Deus tuus?
Oculi mei videbunt in [Al. tacet in] eam:
   nunc erit in conculcationem ut lutum platearum.
Dies, ut aedificentur maceriae tuae:
   in die illa longe fiet lex.
In die illa et usque ad te veniet de Assur, et usque
      ad civitates munitas;
   [Col. 1050A] et a civitatibus munitis usque ad flumen, et ad
      mare de mari, et ad montem de monte.
Et erit terra in desolationem propter habitatores
      suos,
   et propter fructum cogitationum eorum.
Pasce populum tuum in virga tua, gregem haereditatis tuae,
   habitantes solos in saltu, in medio Carmeli:
Pascentur Basan et Galaad juxta dies antiquos.
Secundum dies egressionis tuae de terra Aegypti,
   ostendam ei mirabilia.
Videbunt gentes, et confundentur super omni fortitudine sua:
   ponent manum super os,
   aures eorum surdae erunt.
Lingent pulverem sicut serpens,
   velut reptilia terrae proturbabuntur de aedibus
      suis:
Dominum Deum nostrum [a 1Kb] pavebunt [Vulg. formidabunt],
   [Col. 1050B] et timebunt te.
Quis, Deus, similis tui, qui aufers iniquitatem,
   et transis peccatum reliquiarum haereditatis tuae?
Non immittet ultra furorem suum,
   quoniam volens misericordiam est.
Revertetur, et miserebitur nostri:
   deponet iniquitates nostras et projiciet in profundum maris omnia peccata nostra.
Dabis veritatem [Al. add. in] Jacob,
   misericordiam Abraham:
    [b 1Kb] quae jurasti patribus nostris a diebus antiquis.


[Col. 1049] Explicit liber Michaeae prophetae.



INCIPIT LIBER NAHUM PROPHETAE.


[Col. 1049C] [Cap. I.] Onus Ninive.
Liber visionis Nahum Elcesaei.
Deus aemulator et ulciscens Dominus:
   ulciscens Dominus, et habens furorem:
Ulciscens Dominus in hostes suos:
   et irascens ipse inimicis suis.
Dominus patiens, et magnus fortitudine,
   et mundans non faciet innocentem.
Dominus in tempestate et turbine via ejus,
   et nebulae pulvis pedum ejus.
Increpans mare, et exsiccans illud:
   et omnia flumina ad desertum deducens.
Infirmatus est Basan, et Carmelus:
   et flos Libani elanguit.
Montes commoti sunt ab eo, et colles desolati sunt;
   et contremuit terra a facie ejus, et orbis, et omnes habitantes in eo.
Ante faciem indignationis ejus quis stabit?
   et quis resistet in ira furoris ejus?
[Col. 1049D] Indignatio ejus effusa est ut ignis:
   et petrae dissolutae sunt ab eo.
Bonus Dominus, et confortans in die tribulationis:
   et sciens sperantes in se.
Et in diluvio praetereunte, consummationem faciet
      loci ejus.
   et inimicos ejus persequuntur tenebrae.
Quid cogitatis contra Dominum?
   consummationem ipse faciet:
   non consurget duplex tribulatio.
Quia sicut spinae se invicem complectuntur,
   sic convivium eorum pariter potantium:
   [Col. 1050C] consumentur quasi stipula ariditate plena.
Ex te exivit cogitans contra Dominum malitiam:
   mente pertractans praevaricationem.
Haec dicit Dominus:
Si perfecti fuerint, et ita plures;
   sic quoque attondentur, et pertransibit:
Afflixi te,
   et non affligam te ultra.
Et nunc conteram virgam ejus de dorso tuo,
   et vincula tua disrumpam.
Et praecipiet super [Al. contra] te Dominus,
   non seminabitur ex nomine tuo amplius.
De domo Dei tui interficiam sculptile, et conflatile,
   ponam sepulcrum tuum, quia inhonoratus es.
Ecce super montes pedes evangelizantis et annuntiantis pacem:
   celebra, Juda, festivitates tuas, et redde vota tua:
Quia non adjiciet ultra ut pertranseat in te Belial:
   universus interiit.
[Cap. II.] Ascendit qui dispergat coram te,
   [Col. 1050D] qui custodiat obsidionem [Al. in facie tua custodiens]:
Contemplare viam,
   conforta lumbos,
   robora virtutem valde.
   Quia reddidit Dominus superbiam Jacob,
   sicut superbiam Israel [Al. Quoniam sicut reddidit Dominus superbiae Jacob; sic reddet superbiae Israel]:
   quia vastatores dissipaverunt eos, et propagines
      eorum corruperunt.
[Col. 1051A] Clypeus fortium ejus ignitus,
   viri exercitus in coccineis:
Igneae habenae currus in die praeparationis ejus,
   et [a 12Kb] agitatores consopiti sunt.
In itineribus conturbati sunt:
   quadrigae collisae sunt in plateis:
Aspectus eorum quasi lampades,
   quasi fulgura discurrentia.
Recordabitur fortium suorum,
   ruent in itineribus suis:
Velociter ascendent muros ejus,
   et praeparabitur umbraculum.
Portae fluviorum apertae sunt,
   et templum ad solum dirutum.
Et miles captivus abductus est:
   et ancillae ejus minabantur gementes ut columbae,
   murmurantes in cordibus suis.
Et Ninive quasi piscina aquarum aquae ejus:
   ipsi vero fugerunt:
State, state,
   [Col. 1051B] et non est qui revertatur.
Diripite argentum, diripite aurum:
   et non est finis divitiarum ex omnibus vasis desiderabilibus.
Dissipata est, et scissa, et dilacerata:
   et cor tabescens, et dissolutio geniculorum, et
      defectio in cunctis renibus:
   et facies omnium eorum sicut nigredo ollae.
Ubi est habitaculum leonum,
   et pascua catulorum leonum, ad quam ivit leo ut
      ingrederetur illuc,
   catulus leonis, et non est qui exterreat?
Leo cepit sufficienter catulis suis, et necavit leaenis
      suis:
   et implevit praeda speluncas suas, et cubile suum
      rapina.
Ecce ego ad te, dicit Dominus exercituum,
   et succendam usque ad fumum quadrigas tuas,
   et leunculos [Al. catulos] tuos comedet gladius:
[Col. 1051C] Et exterminabo de terra praedam tuam,
   et non audietur ultra vox nuntiorum tuorum.
[Cap. III.] Vae, civitas sanguinum, universa mendacii
      dilaceratione plena:
   non recedet a te rapina.
Vox flagelli, et vox impetus rotae, et equi frementis,
   et quadrigae ferventis, et equitis ascendentis:
et micantis gladii, et fulgurantis hastae,
   et multitudinis interfectae, et gravis ruinae:
Nec est finis cadaverum,
   et corruent in corporibus suis.
Propter multitudinem fornicationum meretricis speciosae, et gratae, et habentis maleficia,
   quae vendidit gentes in fornicationibus suis,
   et familias in maleficiis suis:
Ecce ego ad te, dicit Dominus exercituum,
   et revelabo pudenda tua in facie tua,
   et ostendam [Al. add. in] gentibus nuditatem
      tuam,
   [Col. 1052A] et regnis ignominiam tuam.
   Et projiciam super te abominationes,
   et contumeliis te afficiam,
   et ponam te in exemplum.
Et erit: omnis, qui viderit te, resiliet a te,
   et dicet: Vastata est Ninive:
Quis commovebit super te caput:
   unde quaeram consolatorem tibi?
Numquid melior es ab [Al. Amon quam] Alexandria
      populorum, quae habitat in fluminibus?
   aquae in circuitu ejus:
   cujus divitiae, mare: aquae, muri ejus.
Aethiopia fortitudo ejus, et Aegyptus,
   et non est finis:
Aphrica et Lybies fuerunt in auxilio tuo:
Sed et ipsa in transmigrationem ducta est [Al. transmigratione ducitur] in captivitatem.
   parvuli ejus elisi sunt [Al. elidentur] in capite omnium viarum,
   et super inclytos ejus miserunt [Al. mittent]
      [Col. 1052B] sortem,
   et omnes optimates ejus confixi sunt [Al. affligentur] in compedibus.
Et tu ergo inebriaberis, et eris despecta:
   et tu quaeres auxilium ab inimico.
Omnes munitiones tuae sicut ficus cum grossis suis:
   si concussae fuerint, cadent in os comedentis.
Ecce populus tuus mulieres in medio tui:
   inimicis tuis adapertione pandentur portae terrae
      tuae,
   devorabit ignis vectes tuos.
Aquam propter obsidionem hauri tibi.
   exstrue munitiones tuas:
Intra in lutum, et calca,
   subigens tene laterem.
Ibi comedet te ignis:
   peribis gladio, devorabit te ut bruchus:
Congregare [Al. add. ergo] ut bruchus:
   multiplicare ut locusta.
[Col. 1052C] Plures fecisti negotiationes tuas quam stellae sunt
      coeli:
   bruchus expansus est, et avolavit.
Custodes tui quasi locustae:
   et [b 1Kb] parvuli tui quasi locustae locustarum,
   quae confidunt in sepibus in die frigoris;
Sol ortus est, et avolaverunt,
   et non est cognitus locus earum ubi fuerint.
Dormitaverunt pastores tui, rex Assur:
   sepelientur principes tui:
Latitavit populus tuus in montibus [Al. dispersus . . .
      super montes],
   et non est qui congreget.
Non est obscura contritio tua,
   pessima est plaga tua:
Omnes qui audierunt auditionem tuam, compresserunt manum super te:
   quia super quem non transiit malitia tua semper?


[Col. 1051] Explicit liber Nahum prophetae.



INCIPIT LIBER ABACUC PROPHETAE.
[Col. 1053]

[Col. 1053A] [Cap. I.] Onus, quod vidit Abacuc propheta.
Usquequo, Domine, clamabo, et non exaudies?
   vociferabor ad te vim patiens, et non salvabis?
Quare ostendisti mihi iniquitatem et laborem [Al.
      dolorem],
   videre praedam et injustitiam contra me?
Et factum est judicium,
   et contradictio potentior.
Propter hoc lacerata est lex,
   et non pervenit usque ad finem judicium:
Quia impius praevalet adversus justum,
   propterea egreditur judicium perversum.
Aspicite in gentibus, et videte:
   et admiramini, et obstupescite:
Quia opus factum est in diebus vestris,
   quod nemo credet cum narrabitur.
Quia ecce ego suscitabo Chaldaeos, gentem amaram
      et velocem,
   ambulantem super latitudinem terrae, ut possideat
      tabernacula non sua.
[Col. 1053B] Horribilis, et terribilis est:
   et ex semetipsa judicium, et onus ejus egredietur.
Leviores pardis equi ejus,
   et velociores lupis vespertinis;
Et diffundentur equites ejus:
   equites namque ejus de longe venient,
   volabunt quasi aquila festinans ad comedendum.
Omnes ad praedam venient,
   facies eorum ventus urens:
   et congregabit quasi arenam, captivitatem.
Et ipse de regibus triumphabit,
   et tyranni ridiculi ejus erunt:
Ipse super omnem munitionem ridebit,
   et comportabit aggerem, et capiet eam.
Tunc mutabitur spiritus, et pertransibit et corruet:
   haec est fortitudo ejus dei sui.
Numquid non [a 1Kb] tua principio, Domine Deus meus,
      sancte meus,
   et non moriemur?
[Col. 1053C] Domine, in judicium posuisti eum:
   et fortem, ut corriperes, fundasti eum.
Mundi sunt oculi tui, ne videas malum;
   et respicere ad iniquitatem non poteris [Al. potes].
Quare [b 1Kb] respicis super iniqua agentes,
   et taces, devorante impio justiorem se?
Et facies homines quasi pisces maris,
   et quasi reptile non habens principem.
Totum in hamo sublevavit,
   traxit illud in sagena sua,
   et congregavit in rete suum.
Super hoc laetabitur et exsultabit.
Propterea immolabit sagenae suae,
   et sacrificabit reti suo:
Quia in ipsis incrassata est pars ejus,
   et cibus ejus electus.
Propter hoc ergo expandit sagenam suam,
   et semper interficere gentes non parcet [Al. cessat.
[Cap. II.] Super custodiam meam stabo,
   [Col. 1053D] et figam gradum super munitionem:
Et contemplabor, ut videam quid dicatur mihi,
   et quid respondeam ad arguentem me.
Et respondit mihi Dominus, et dixit:
[Col. 1054A] Scribe visum, et explana eum super tabulas,
   ut percurrat qui legerit eum.
Quia adhuc visus procul,
   et apparebit in finem, et non mentientur.
Si moram fecerit, exspecta eum:
   quia veniens veniet, et non tardabit.
Ecce qui incredulus est, non erit recta anima ejus
      in semetipso:
   Justus autem in fide sua vivet.
Et quomodo vinum potantem decipit:
   sic erit vir superbus, et non decorabitur:
Qui dilatavit quasi infernus animam suam:
   et ipse quasi mors, et non adimpletur:
Et congregabit ad se omnes gentes,
   et coacervabit ad se omnes populos.
Numquid non omnes isti super eum parabolam sument, et loquelam aenigmatum ejus:
   et dicetur: Vae ei qui multiplicat non sua?
   usquequo et aggravat contra se densum lutum?
Numquid non repente consurgent qui mordeant te:
   [Col. 1054B] et suscitabuntur lacerantes te,
   et eris in rapinam eis?
Quia tu spoliasti gentes multas,
   spoliabunt te omnes qui reliqui fuerint de populis,
   propter sanguinem hominis,
   et iniquitatem terrae civitatis et omnium habitantium in ea.
Vae qui congregat avaritiam malam domui suae,
   ut sit in excelso nidus ejus,
   et liberari se putat de manu mali.
Cogitasti confusionem domui tuae,
   concidisti populos multos, et peccavit anima tua.
Quia lapis de pariete clamabit:
   et lignum, quod inter juncturas aedificiorum est,
      respondebit:
Vae qui aedificat civitatem in sanguinibus,
   et praeparat urbem in iniquitate.
Numquid non haec a Domino sunt exercituum? Laborabunt enim populi in multo igne,
   [Col. 1054C] et gentes in vacuum, et deficient.
Quia replebitur terra, ut cognoscant gloriam Domini,
   quasi aquae operientes mare.
Vae qui potum dat amico suo mittens fel suum,
   et inebrians, ut aspiciat nuditatem ejus.
Repletus es ignominia pro gloria:
   bibe tu quoque, et consopire:
Circumdabit te calix dexterae Domini,
   et vomitus ignominiae super gloriam tuam.
Quia iniquitas Libani operiet te,
   et vastitas animalium [Al. jumentorum] deterrebit eos de sanguinibus hominum, et iniquitate
      terrae, et civitatis,
   et omnium habitantium in ea.
Quid prodest sculptile,
   quia sculpsit illud fictor suus conflatile, et imaginem falsam?
Quia speravit in figmento fictor ejus,
   [Col. 1054D] ut faceret simulacra muta.
Vae qui dicit ligno: Expergiscere;
   Surge, lapidi tacenti:
   numquid ipse docere poterit?
[Col. 1055A] Ecce iste coopertus est auro et argento:
   et omnis spiritus non est in visceribus ejus.
Dominus autem in templo sancto suo:
   sileat a facie ejus omnis terra.



ORATIO ABACUC [a 2Kb] PRO IGNORATIONIBUS.


[Cap. III.] Domine, audivi auditionem tuam, et timui.
Domine, opus tuum,
   in medio annorum vivifica illud.
In medio annorum notum facies:
   cum iratus fueris, misericordiae recordaberis.
Deus ab austro veniet,
   et sanctus de monte Pharan. [b 1Kb] SEMPER.
Operuit coelos gloria ejus:
   et laudis ejus plena est terra.
[Col. 1055B] Splendor ejus ut lux erit:
   Cornua in manibus ejus:
Ibi abscondita est fortitudo ejus:
   ante faciem ejus ibit mors.
Et egredietur diabolus ante pedes ejus.
   Stetit, et mensus est terram.
Aspexit, et dissolvit gentes:
   et contriti sunt montes saeculi.
Incurvati sunt colles mundi,
   ab itineribus aeternitatis ejus.
Pro iniquitate vidi tentoria Aethiopiae,
   turbabuntur pelles terrae Madian.
Numquid in fluminibus iratus es, Domine?
   aut in fluminibus furor tuus?
   vel in mari indignatio tua?
Quia ascendes super equos tuos:
   et quadrigae tuae salvatio.
Suscitans suscitabis arcum tuum,
   juramenta tribubus quae locutus es. SEMPER.
[Col. 1056A] Fluvios scindes terrae:
   viderunt te, et doluerunt montes:
   gurges aquarum transiit.
Dedit abyssus vocem suam:
   altitudo manus suas levavit.
Sol et luna steterunt in habitaculo suo,
   in luce sagittarum tuarum ibunt
   in splendore fulgurantis hastae tuae.
In fremitu conculcabis terram:
   in furore obstupefacies gentes.
Egressus es in salutem populi tui,
   in salutem cum Christo tuo.
Percussisti caput de domo impii:
   denudasti fundamentum usque ad collum. SEMPER.
Maledixisti sceptris ejus,
   capiti bellatorum ejus,
   venientibus ut turbo ad dispergendum me.
Exsultatio eorum,
   sicut ejus qui devorat pauperem in abscondito.
Viam fecisti in mari equis tuis,
   [Col. 1056B] in luto aquarum multarum.
Audivi, et conturbatus est venter meus:
   ad vocem [Al. a voce] contremuerunt labia mea.
Ingrediatur putredo in ossibus meis,
   et subter me scateat.
Ut requiescam in die tribulationis [c 1Kb] ,
   ut ascendam ad populum accinctum nostrum.
Ficus enim non florebit:
   Et non erit germen in vineis.
Mentietur opus olivae:
   et arva non afferent cibum.
Abscindetur de ovili pecus:
   et non erit armentum in praesepibus.
Ego autem in Domino gaudebo:
   et exsultabo in Deo Jesu meo.
Deus Dominus fortitudo mea:
   et ponet pedes meos quasi cervorum.
Et super excelsa mea deducet me victor,
   in Psalmis canentem.


[Col. 1055] Explicit liber Abacuc prophetae.



INCIPIT LIBER SOPHONIAE PROPHETAE.


[Col. 1055D] [Cap. I.] Verbum Domini, quod factum est ad Sophoniam, filium Chusi, filii Godoliae [a 1Kb] , filii Amariae, filii
      Ezechiae,
   in diebus Josiae filii Ammon regis Judae.
Congregans congregabo omnia a facie terrae, dicit
      Dominus:
Congregans hominem et pecus,
   congregans volatile coeli et pisces maris:
Et ruinae impiorum erunt:
   [Col. 1056D] et disperdam homines a facie terrae, dicit Dominus.
Et extendam manum meam super Judam,
   et super omnes habitantes Jerusalem:
Et disperdam de loco hoc reliquias Baal,
   et nomina aedituorum cum sacerdotibus;
Et eos qui adorant super tecta militiam coeli,
   et adorant, et jurant in Domino,
   et jurant in Melchom.
Et qui avertuntur de post tergum Domini,
   [Col. 1057A] et qui non quaesierunt Dominum, nec investigaverunt eum.
Silete a facie Domini Dei:
   quia juxta est dies Domini,
   quia praeparavit Dominus hostiam,
   sanctificavit vocatos suos.
Et erit:
In die hostiae Domini, visitabo super principes, et
      super filios regis,
   et super omnes, qui induti sunt veste peregrina:
Et visitabo super omnem, qui arroganter ingreditur
      super limen in die illa:
   qui complent domum Domini Dei sui iniquitate et
      dolo.
Et erit in die illa, dicit Dominus, vox clamoris a
      porta piscium,
   et ululatus a Secunda,
   et contritio magna a collibus.
Ululate, habitatores Pilae;
   conticuit omnis populus Chanaan,
   [Col. 1057B] disperierunt omnes involuti argento.
Et erit in tempore illo:
   scrutabor Jerusalem in lucernis:
Et visitabo super viros defixos in faecibus suis: qui
      dicunt in cordibus suis:
   Non faciet bene Dominus, et non faciet male.
Et erit fortitudo eorum in direptionem,
   et domus eorum in desertum:
Et aedificabunt domos, et non habitabunt:
   et plantabunt vineas, et non bibent vinum earum.
Juxta est dies Domini magnus,
   juxta est et velox nimis:
Vox diei Domini amara,
   tribulabitur ibi fortis.
Dies irae, dies illa,
   dies tribulationis et angustiae,
   dies calamitatis et miseriae,
   dies tenebrarum et caliginis,
   [Col. 1057C] dies nebulae et turbinis;
Dies tubae et clangoris super civitates munitas,
   et super angulos excelsos.
Et tribulabo homines,
   et ambulabunt ut caeci, quia Domino peccaverunt:
Et effundetur sanguis eorum, sicut humus,
   et corpora eorum sicut stercora.
Sed et argentum eorum, et aurum eorum
   non poterit liberare eos [a 1Kb] in die furoris Domini:
In igne zeli ejus devorabitur omnis terra,
   quia consummationem cum festinatione faciet
      cunctis habitantibus terram.
[Cap. II.] Convenite, et congregamini, gens non
      amabilis:
Priusquam pariat jussio quasi pulverem transeuntem diem,
   antequam veniat super vos ira furoris Domini,
   antequam veniat super vos dies furoris [Al. ira
      indignationis] Domini.
Quaerite Dominum, omnes mansueti terrae, qui judicium estis operati:
   [Col. 1057D] quaerite justum, quaerite mansuetum:
   si quo modo abscondamini in die furoris Domini.
Quia Gaza destructa erit,
   et Ascalon in desertum;
Azotum in meridie ejicient,
   et Accaron eradicabitur.
Vae qui habitatis funiculum maris, gens perditorum:
Verbum Domini super vos, Chanaan, terra Philistinorum.
   [Col. 1058A] et disperdam te, ita ut non sit inhabitator.
Et erit funiculus maris requies pastorum,
   et caulae pecorum:
Et erit funiculus ejus, qui remanserit de domo
      Juda:
ibi pascentur,
   in domibus Ascalonis ad vesperam requiescent:
Quia visitabit eos Dominus Deus eorum,
   et avertet captivitatem eorum.
Audivi opprobrium Moab, et blasphemias filiorum
      Ammon:
   quae exprobraverunt populo meo,
   et magnificati sunt super terminos eorum.
Propterea vivo ego, dicit Dominus [Al. add. Deus]
      exercituum Deus Israel,
   quia Moab ut Sodoma erit,
   et filii Ammon quasi Gomorrha;
Siccitas spinarum, et acervi salis,
   et desertum usque in aeternum:
Reliquiae populi mei diripient eos,
   [Col. 1058B] et residui gentis meae possidebunt illos.
Hoc eis eveniet pro superbia sua:
   quia blasphemaverunt, et magnificati sunt super
      populum Domini exercituum.
Horribilis Dominus super eos,
   et attenuabit omnes deos terrae;
Et adorabunt eum viri de loco suo,
   omnes insulae gentium.
Sed et vos, Aethiopes,
   interfecti gladio meo eritis.
Et extendet manum suam super aquilonem,
   et perdet Assur:
Et ponet speciosam in solitudinem,
   et in invium, et quasi desertum.
Et accubabunt in medio ejus greges,
   omnes bestiae gentium:
Et onocrotalus et ericius in liminibus ejus morabuntur:
   vox cantantis in fenestra,
   [Col. 1058C] corvus in superliminari,
   quoniam attenuabo robur ejus.
Haec est civitas gloriosa habitans in confidentia:
   quae dicebat in corde suo: Ego sum,
   et extra me non est alia amplius:
Quomodo facta est in desertum cubile bestiae?
Omnis qui transit per eam, sibilabit,
   et movebit manum suam.
[Cap. III.] Vae [b 9Kb] , provocatrix, et redempta civitas,
      columba.
Non audivit vocem, et non suscepit disciplinam:
In Domino non est confisa,
   ad Deum tuum non appropinquavit.
Principes ejus in medio ejus
   quasi leones rugientes:
Judices ejus lupi vespere,
   non relinquebant in mane.
Prophetae ejus vesani,
   viri infideles:
Sacerdotes ejus polluerunt sanctum,
   [Col. 1058D] injuste egerunt contra legem.
Dominus justus in medio ejus non faciet iniquitatem: mane, mane judicium suum dabit in lucem,
      et non abscondetur:
Nescivit autem iniquus confusionem.
Disperdidi gentes, et dissipati sunt anguli earum;
   desertas feci vias eorum, dum non est qui transeat:
   desolatae sunt civitates eorum, non remanente
      viro, nec ullo habitatore.
[Col. 1059A] Dixi: Attamen timebis me, suscipies disciplinam:
   et non peribit habitaculum ejus, propter omnia
      in quibus visitavi eam:
Verumtamen diluculo surgentes
   corruperunt omnes cogitationes suas.
Quapropter exspecta me, dicit Dominus, in die resurrectionis meae in futurum,
   quia judicium meum ut congregem gentes, et
      colligam regna:
Et effundam super eos [Al. Ut . . . . . eas] indignationem meam, omnem iram furoris mei:
In igne enim zeli mei
   devorabitur omnis terra.
Quia tunc reddam populis labium electum,
   ut invocent omnes in nomine [Al. nomen] Domini,
   et serviant ei humero uno.
Ultra flumina Aethiopiae, inde supplices mei,
   filii dispersorum meorum, deferent munus mihi:
In die illa non confunderis super cunctis adinventionibus tuis,
   [Col. 1059B] quibus praevaricata es in me:
Quia tunc auferam de medio tui magniloquos superbiae tuae,
   et non adjicies exaltari amplius in monte sancto
      meo.
Et derelinquam in medio tui populum pauperem et
      egenum,
   et sperabunt in nomine Domini.
Reliquiae Israel non facient iniquitatem,
   nec loquentur mendacium,
   et non invenietur in ore eorum lingua dolosa.
[Col. 1060A] Quoniam ipsi pascentur et accubabunt,
   et non erit qui exterreat.
Lauda, filia Sion:
    [a 1Kb] jubilate, Israel:
   laetare, et exsulta in omni corde, filia Jerusalem.
Abstulit Dominus judicium tuum,
   avertit inimicos tuos:
Rex Israel Dominus in medio tui,
   non timebis malum ultra.
In die illa dicetur Jerusalem: Noli timere,
   Sion, non dissolvantur manus tuae.
Dominus Deus tuus in medio tui fortis, ipse salvabit;
   gaudebit super te in laetitia,
   silebit [b 1Kb] in dilectione sua [Al. tua],
   exsultabit super te in laude.
Nugas, qui a lege recesserant, congregabo, quia ex
      te erant,
   ut non ultra habeas super eis opprobrium.
Ecce ego interficiam omnes, qui afflixerunt te in
      tempore illo;
   [Col. 1060B] et salvabo claudicantem;
   et eam, quae ejecta fuerat, congregabo:
Et ponam eos in laudem, et in nomen, in omni
      terra confusionis eorum:
In tempore illo, quo adducam vos;
   et in tempore, quo congregabo vos.
Dabo enim vos in nomen, et in laudem omnibus populis terrae,
   cum convertero captivitatem vestram
   coram oculis vestris, dicit Dominus.


[Col. 1059] Explicit liber Sophonias prophetae.



INCIPIT LIBER AGGAEI PROPHETAE.


[Col. 1059C] [Cap. I.] In anno secundo Darii regis, in mense
      sexto, in die una mensis,
   Factum est verbum Domini in manu Aggaei prophetae,
   ad Zorobabel filium Salathiel, ducem Juda,
et ad Jesum, filium Josedec, sacerdotem magnum,
      dicens:
Haec ait Dominus exercituum, dicens:
   Populus iste dicit:
Nondum venit tempus domus Domini aedificandae.
Et factum est verbum Domini in manu Aggaei prophetae, dicens:
   Numquid tempus vobis est, ut habitetis in domibus laqueatis, et domus ista deserta?
Et nunc haec dicit Dominus exercituum;
Ponite corda vestra super vias vestras.
Seminastis multum, et intulistis parum:
   comedistis, et non estis satiati:
   bibistis, et non estis inebriati:
operuistis vos, et non estis calefacti:
   [Col. 1059D] et qui mercedes congregavit, misit eas in sacculum
      pertusum.
Haec dicit Dominus exercituum:
[Col. 1060C] Ponite corda vestra super vias vestras:
Ascendite in montem, portate lignum, et aedificate
      domum:
   et acceptabilis mihi erit, et glorificabor, dicit Dominus.
Respexistis ad amplius, et ecce factum est minus:
   et intulistis in domum, et exsufflavi illud:
Quam ob causam? dicit Dominus exercituum;
   quia domus mea deserta est,
   et vos festinatis unusquisque in domum suam.
Propter hoc super vos prohibiti sunt coeli, ne darent
      rorem,
   et terra prohibita est [Al. continuit germen], ne
      daret germen suum:
Et vocavi [a 15Kb] siccitatem super terram, et super
      montes,
   et super triticum, et super vinum, et super oleum,
   et quaecumque profert humus,
   et super homines, et super jumenta,
   et super omnem laborem manuum.
[Col. 1060D] Et audivit Zorobabel filius Salathiel, et Jesus filius
      Josedec sacerdos magnus,
   et omnes reliquiae populi,
   [Col. 1061A] vocem Domini [Al. tac. Domini] Dei sui, et verba
      Aggaei prophetae,
   sicut misit eum Dominus Deus eorum ad ipsos;
   et timuit populus a facie Domini:
Et dixit Aggaeus nuntius Domini de nuntiis Domini,
      populo dicens:
   Ego vobiscum sum, dicit Dominus.
Et suscitavit Dominus spiritum Zorobabel filii Salathiel, ducis Juda,
   et spiritum Jesu filii Josedec sacerdotis magni,
   et spiritum reliquorum de omni populo:
   et ingressi sunt,
   et faciebant opus in domo Domini exercituum Dei
      sui.
[Cap. II.] In die vigesima et quarta mensis, in sexto
      mense,
   in anno secundo Darii regis.
In septimo mense, vigesima et prima mensis,
   factum est verbum Domini in manu Aggaei prophetae, dicens:
[Col. 1061B] Loquere ad Zorobabel filium Salathiel ducem Juda,
   et ad Jesum filium Josedec sacerdotem magnum,
   et ad reliquos populi, dicens:
Quis in vobis est derelictus, qui vidit domum istam
      in gloria sua prima?
   et quid vos videtis hanc nunc?
   numquid non ita est, quasi non sit in oculis vestris?
Et nunc confortare, Zorobabel, dicit Dominus;
   et confortare, Jesu, fili Josedec, sacerdos magne,
   et confortare, omnis populus terrae, dicit Dominus
      exercituum:
Et facite (quoniam ego vobiscum sum, dicit Dominus
      exercituum)
   verbum quod pepigi vobiscum cum egrederemini
      de terra Aegypti:
Et spiritus meuserit in medio vestrum, nolite timere.
Quia haec dicit Dominus exercituum:
Adhuc unum modicum est,
   [Col. 1061C] et ego commovebo coelum, et terram, et mare, et
      aridam.
Et movebo omnes gentes:
   Et veniet desideratus cunctis gentibus;
   et implebo domum istam gloria, dicit Dominus
      exercituum.
Meum est argentum, et meum est aurum, dicit Dominus exercituum.
Magna erit gloria domus istius novissimae plus quam
      primae, dicit Dominus exercituum:
   et in loco ipso dabo pacem, dicit Dominus exercituum.
In vicesima et quarta noni mensis, in anno secundo
      Darii [a 1Kb] regis,
   factum est verbum Domini ad Aggaeum prophetam,
      dicens:
[Col. 1062A] Haec dicit Dominus exercituum:
Interroga sacerdotes legem, dicens:
   Si tulerit homo carnem sanctificatam in ora vestimenti sui,
   et tetigerit de summitate ejus panem, aut pulmentum, aut vinum, aut oleum, aut omnem
      cibum:
   numquid sanctificabitur?
Respondentes autem sacerdotes,
   dixerunt: Non.
Et dixit Aggaeus:
   Si tetigerit pollutus in anima ex omnibus his,
      numquid contaminabitur?
Et responderunt sacerdotes,
   et dixerunt: Contaminabitur.
Et respondit Aggaeus, et dixit:
   Sic populus iste, et sic gens ista ante faciem
      meam, dicit Dominus,
   et sic omne opus manuum eorum:
Et omnia quae obtulerint ibi,
   [Col. 1062B] contaminata erunt.
Et nunc ponite corda vestra a die hac et supra,
   antequam poneretur lapis super lapidem in templo
      Domini.
Cum accederetis ad acervum viginti modiorum, et
      fierent decem:
   intraretis ad torcular, ut exprimeretis quinquaginta lagenas, et fiebant viginti.
Percussi vos vento urente, et aurigine, et grandine
      omnia opera manuum vestrarum:
   et non fuit in vobis, qui reverteretur ad me, dicit
      Dominus.
Ponite corda vestra ex die ista et in futurum,
   a die vigesima et quarta noni mensis:
A die, qua fundamenta jacta sunt templi Domini,
   ponite super cor vestrum.
Numquid jam semen in germine est:
   et adhuc vinea, et ficus, et malogranatum, et lignum olivae non floruit?
   [Col. 1062C] ex die ista benedicam.
Et factum est verbum Domini secundo ad Aggaeum
   in vigesima et quarta mensis, dicens:
Loquere ad Zorobabel ducem Juda, dicens:
Ego movebo coelum pariter et terram.
Et subvertam solium regnorum,
   et conteram fortitudinem regni gentium:
Et subvertam quadrigam, et ascensorem ejus:
   et descendent equi, et ascensores eorum:
   vir in gladio fratris sui.
In die illa dicit Dominus exercituum,
   assumam te, Zorobabel, fili Salathiel, serve meus,
      dicit Dominus:
Et ponam te quasi signaculum,
   quia te elegi, dicit Dominus exercituum.


[Col. 1061] Explicit liber Aggaei prophetae.



INCIPIT LIBER ZACHARIAE PROPHETAE.


[Col. 1061D] [Cap. I.] In mense octavo, in anno secundo Darii,
   factum est verbum Domini ad Zachariam, filium
      Barachiae, filii [Al. filium] Addo, prophetam, dicens:
Iratus est Dominus super patres vestros iracundia.
Et dices ad eos:
Haec dicit Dominus exercituum:
Convertimini ad me, ait Dominus exercituum:
   [Col. 1062D] et convertar ad vos, dicit Dominus exercituum.
Ne sitis sicut patres vestri,
   ad quos clamabant prophetae priores, dicentes:
Haec dicit Dominus exercituum:
Convertimini de viis vestris malis, et de cogitationibus vestris pessimis:
   et non audierunt, neque attenderunt ad me, dicit
      Dominus.
[Col. 1063A] Patres vestri ubi sunt?
   et prophetae numquid in sempiternum vivent?
Verumtamen verba mea, et legitima mea, quae mandavi servis meis prophetis,
   numquid non comprehenderunt patres vestros, et
      conversi sunt, et dixerunt:
Sicut cogitavit Dominus exercituum facere nobis secundum vias nostras,
   et secundum adinventiones nostras, fecit nobis?
In die vicesima et quarta undecimi mensis Sabath,
      in anno secundo Darii,
factum est verbum Domini ad Zachariam, filium Barachiae, filii Addo, prophetam, dicens:
Vidi per noctem, et ecce vir ascendens super equum
      rufum,
   et ipse stabat inter myrteta, quae erant in profundo:
   et post eum equi rufi, varii, et albi.
Et dixi:
Quid sunt isti, domine mi?
[Col. 1063B] Et dixit ad me Angelus qui loquebatur in me:
   Ego ostendam tibi quid sint haec.
Et respondit vir, qui stabat inter myrteta, et dixit:
   Isti sunt, quos misit Dominus, ut perambulent
      [Al. perambularent] terram.
Et responderunt angelo Domini, qui stabat inter
      myrteta, et dixerunt:
   Perambulavimus terram,
   et ecce omnis terra habitatur, et quiescit.
Et respondit angelus Domini, et dixit:
   Domine exercituum, usquequo tu non misereberis
      Jerusalem, et urbium Juda, quibus iratus es?
   Iste septuagesimus annus est.
Et respondit Dominus angelo, qui loquebatur in me
      verba bona,
   verba consolatoria.
Et dixit ad me angelus, qui loquebatur in me:
   Clama, dicens:
Haec dicit Dominus exercituum:
[Col. 1063C] Zelatus sum Jerusalem et Sion zelo magno,
Et ira magna ego irascor super gentes opulentas:
Quia ego iratus sum parum,
   ipsi vero adjuverunt in malum.
Propterea haec dicit Dominus:
   Revertar ad Jerusalem in misericordiis:
Et domus mea aedificabitur in ea, ait Dominus exercituum:
   et perpendiculum extendetur super Jerusalem.
Adhuc clama, dicens:
Haec dicit Dominus exercituum:
Adhuc affluent civitates meae bonis:
   et consolabitur Dominus adhuc Sion,
   et eliget adhuc Jerusalem.
Et levavi oculos meos, et vidi:
   et ecce quatuor cornua.
Et dixi ad angelum, qui loquebatur in me:
   Quid sunt haec?
   et dixit ad me:
[Col. 1063D] Haec sunt cornua, quae ventilaverunt Judam, et Israel, et Jerusalem.
Et ostendit mihi Dominus quatuor fabros.
   Et dixi:
Quid isti veniunt facere?
   Qui ait, dicens:
Haec sunt cornua, quae ventilaverunt Judam per singulos viros,
   et nemo eorum levavit caput suum:
Et venerunt isti deterrere ea,
   ut dejiciant cornua gentium, quae levaverunt cornu
      super terram Juda ut dispergerent eam.
[Cap. II.] Et levavi oculos meos, et vidi:
   [Col. 1064A] et ecce vir, et in manu ejus funiculus mensorum.
Et dixi:
   Quo tu vadis?
Et dixit ad me:
   Ut metiar Jerusalem,
   et videam quanta sit latitudo ejus,
   et quanta longitudo ejus.
Et ecce angelus, qui loquebatur in me, egrediebatur,
   et angelus alius egrediebatur in occursum ejus.
Et dixit ad eum:
   Curre, loquere ad puerum istum, dicens:
Absque muro habitabitur Jerusalem,
   prae multitudine hominum et jumentorum in medio ejus.
Et ego ero ei, ait Dominus, murus ignis in circuitu:
   et in gloria ero in medio ejus.
O, o, fugite de terra aquilonis, [a 1Kb] dicit Dominus:
   [Col. 1064B] quoniam in quatuor ventos coeli dispersi vos,
   dicit Dominus.
O Sion,
   fuge [Al. surge], quae habitas apud filiam Babylonis:
Quia haec dicit Dominus exercituum:
   Post gloriam misit me ad gentes, quae spoliaverunt vos:
Qui enim tetigerit vos,
   tangit pupillam oculi [b 1Kb] mei:
Quia ecce levo manum meam super eos,
   et erunt praedae his qui serviebant sibi:
   et cognoscetis quia Dominus exercituum misit me.
Lauda, et laetare, filia Sion:
   quia ecce ego venio, et habitabo in medio tui,
      ait Dominus.
Et applicabuntur Gentes multae ad Dominum in die
      illa,
   et erunt mihi in populum:
[Col. 1064C] Et habitabo in medio tui:
   et scies quia Dominus exercituum misit me ad te.
Et possidebit Dominus Judam partem suam in terra
      sanctificata:
   et eliget adhuc Jerusalem.
Sileat omnis caro a facie Domini:
   quia consurrexit de habitaculo sancto tuo.
[Cap. III.] Et ostendit mihi Dominus [Al. tac. Dominus] Jesum sacerdotem magnum stantem coram
      angelo Domini:
   et Satan stabat a dextris ejus, ut adversaretur ei.
Et dixit Dominus ad Satan:
   Increpet Dominus in te, Satan:
Et increpet Dominus in te, qui elegit Jerusalem:
   numquid non iste torris est erutus de igne?
Et Jesus erat indutus vestibus sordidis:
   et stabat ante faciem angeli.
Qui respondit, et ait ad eos qui stabant coram se,
      dicens:
   Auferte vestimenta sordida ab eo.
[Col. 1064D] Et dixit ad eum:
Ecce abstuli a te iniquitatem tuam,
   et indui te mutatoriis.
Et dixit:
   Ponite cidarim mundam super caput ejus.
Et posuerunt cidarim mundam super caput ejus,
   et induerunt eum vestibus;
   et angelus Domini stabat.
Et contestabatur angelus Domini Jesum, dicens;
Haec dicit Dominus exercituum:
   Si in viis meis ambulaveris, et custodiam meam
      custodieris:
   [Col. 1065A] tu quoque judicabis domum meam, et custodies
      atria mea,
   et dabo tibi ambulantes de his, qui nunc hic assistunt.
   Audi, Jesu, sacerdos magne,
   tu et amici tui, qui habitant coram te,
      quia viri portendentes sunt.
Ecce enim ego: Adducam servum meum orientem.
Quia ecce lapis, quem dedi coram Jesu:
   super lapidem unum septem oculi sunt:
Ecce ego caelabo sculpturam ejus, ait Dominus exercituum:
   et auferam iniquitatem terrae illius in die una.
In die illa, dicit Dominus exercituum,
   vocavit vir amicum suum subter vineam
   et subter ficum.
[Cap. IV.] Et reversus est angelus, qui loquebatur
      in me,
   et suscitavit me, quasi virum qui suscitatur de
      somno suo.
[Col. 1065B] Et dixit ad me:
   Quid tu vides?
Et dixi:
   vidi, et ecce candelabrum aureum totum,
   et lampas ejus super caput ipsius,
   et septem lucernae ejus super illud:
    [a 18Kb] et septem infusoria lucernis, quae erant super
      caput ejus.
Et duae olivae super illud:
   una a dextris lampadis, et una a sinistris ejus.
   Et respondi, et aio ad angelum, qui loquebatur in
      me, dicens:
Quid sunt haec, domine mi?
Et respondit angelus, qui loquebatur in me, et dixit
      ad me:
   Numquid nescis quid sunt haec?
Et dixi:
   Non, domine mi.
Et respondit, et ait ad me, dicens:
   [Col. 1065C] Hoc est verbum Domini ad Zorobabel, dicens:
    [b 1Kb] Non in exercitu, neque in robore,
   sed in spiritu meo, dicit Dominus exercituum.
Quis tu, mons magne, coram Zorobabel in planum?
Et educet lapidem primarium,
   et exaequabit gratiam gratiae ejus.
Et factum est verbum Domini ad me,
   dicens:
Manus Zorobabel fundaverunt domum istam, et manus
      ejus perficient eam:
   et scietis quia Dominus exercituum misit me ad
      vos.
Quis enim despexit dies parvos?
   et laetabuntur, et videbunt lapidem
      stanneum in manu Zorobabel.
Septem isti oculi [Al. add. sunt] Domini,
   qui discurrunt in universam terram.
Et respondi, et dixi ad eum:
   Quid sunt duae olivae istae, ad dexteram candelabri,
      et ad sinistram ejus?
[Col. 1065D] Et respondi secundo, et dixi ad eum:
   Quid sunt duae spicae olivarum, quae sunt juxta
      duo rostra aurea,
   in quibus sunt suffusoria ex auro?
Et ait ad me, dicens:
   Numquid nescis quid sunt haec?
Et dixi:
[Col. 1066A] Non, domine mi.
Et dixit:
Isti sunt duo filii olei qui assistunt Dominatori universae
      terrae.
[Cap. V.] Et conversus sum, et levavi oculos meos,
      et vidi,
   et ecce volumen volans.
Et dixit ad me:
Quid tu vides?
Et dixi:
Ego video volumen volans:
   longitudo ejus viginti cubitorum,
   et latitudo ejus decem cubitorum.
Et dixit ad me:
Haec est maledictio, quae egreditur super faciem omnis
      terrae:
Quia omnis fur, sicut ibi scriptum est, judicabitur:
   et omnis jurans, ex hoc similiter judicabitur:
Educam illud, dicit Dominus exercituum:
   et veniet ad domum furis,
   [Col. 1066B] et ad domum jurantis in nomine meo mendaciter:
Et commorabitur in medio domum ejus,
   et consumet eam, et ligna ejus, et lapides ejus.
Et egressus est angelus, qui loquebatur in me:
   et dixit ad me:
Leva oculos tuos,
   et vide quid est hoc, quod egreditur.
Et dixi:
Quidnam est?
Et ait;
Haec est amphora egrediens:
Et dixit:
Haec est oculus eorum in universa terra.
Et ecce talentum plumbi portabatur,
   et ecce mulier una sedens in medio amphorae.
Et dixit:
Haec est impietas.
Et projecit eam in medio amphorae,
   et misit massam plumbeam in os ejus.
[Col. 1066C] Et levavi oculos meos, et vidi:
   et ecce duae mulieres egredientes, et spiritus in
      alis earum,
   et habebant alas quasi alas milvi:
   et levaverunt amphoram inter terram et coelum.
Et dixi ad angelum, qui loquebatur in me:
Quo istae deferunt amphoram?
Et dixit ad me;
Ut aedificetur ei domus in terra Sennaar,
   et stabiliatur, et ponatur ibi super basem suam.
[Cap. VI.] Et conversus sum, et levavi oculos meos,
      et vidi:
   et ecce quatuor quadrigae egredientes de [Al. in]
      medio duorum montium:
   et montes, montes aerei.
In quadriga prima equi rufi,
   et in quadriga secunda equi nigri,
   et in quadriga tertia equi albi,
   et in quadriga quarta equi varii fortes.
[Col. 1066D] Et respondi, et dixi ad angelum, qui loquebatur
      in me:
Quid sunt haec, domine mi?
Et respondit angelus, et ait ad me:
Isti sunt quatuor venti coeli, qui egrediuntur, ut stent
      coram Dominatore omnis terrae.
In qua erant equi nigri, egrediebantur in terram
      aquilonis:
   [Col. 1067A] et albi egressi sunt post eos:
   et varii egressi sunt ad terram austri.
Qui autem erant robustissimi, exierunt,
   et quaerebant ire et discurrere per omnem terram.
Et dixit:
Ite, perambulate terram:
   et perambulaverunt terram.
Et vocavit me, et locutus est ad me, dicens:
Ecce qui egrediuntur in terram aquilonis, requiescere
      fecerunt spiritum meum in terra aquilonis.
Et factum est verbum Domini ad me, dicens:
Sume a transmigratione, ab Holdai, et a Tobia, et
      ab Idaia;
Et venies tu in die illa,
   et intrabis domum Josiae, filii Sophoniae, qui venerunt
      de Babylone.
Et sumes argentum, et aurum:
   et facies coronas, et pones in capite Jesu, filii Josedec,
      sacerdotis magni;
   et loqueris ad eum, dicens:
[Col. 1067B] Haec ait Dominus exercituum, dicens:
Ecce vir oriens nomen ejus:
   et subter eum orietur, et aedificabit templum Domino.
Et ipse exstruet templum Domino:
   et ipse portabit gloriam,
   et sedebit, et dominabitur super solio suo:
Et erit sacerdos super solio suo,
   et consilium pacis erit inter illos duos.
Et coronae erunt [a 57Kb] Helem, et Tobiae, et Idaiae, et Hen,
   filio Sophoniae, memoriale in templo Domini.
Et qui procul sunt, venient, et aedificabunt in templo
      Domini:
   et scietis quia Dominus exercituum misit me ad vos.
Erit autem hoc,
   si auditu audieritis vocem Domini Dei vestri.
[Cap. VII.] Et factum est in anno quarto Darii regis,
   factum est verbum Domini ad Zachariam,
   in quarta mensis noni, qui est Casleu.
[Col. 1067C] Et miserunt ad domum Dei, Sarasar, et Rogommelech,
      et viri qui erant cum eo,
   ad deprecandam faciem Domini:
Ut dicerent sacerdotibus domus Domini exercituum,
      et prophetis, loquentes:
Numquid flendum mihi est in quinto mense,
   vel sanctificare me debeo, sicut feci jam multis
      annis?
Et factum est verbum Domini exercituum ad me,
      dicens:
Loquere ad omnem populum terrae, et ad sacerdotes,
      dicens:
Cum jejunaretis, et plangeretis in quinto et septimo
      per hos septuaginta annos:
   numquid jejunium jejunastis mihi?
Et cum comedistis, et bibistis;
   [Col. 1068A] numquid non vobis comeditis, et vobismetipsis
      bibistis?
Numquid non sunt verba, quae locutus est Dominus
      in manu prophetarum priorum,
   cum adhuc Jerusalem habitaretur, et esset opulenta,
   ipsa et urbes [Al. add. illius] in circuitu ejus, et
      ad austrum, et in campestribus habitaretur?
Et factum est verbum Domini ad Zachariam, dicens:
Haec ait Dominus exercituum, dicens:
Judicium verum judicate,
   et misericordiam et miserationes facite, unusquisque
      cum fratre suo.
Et viduam et pupillum, et advenam, et pauperem
      nolite calumniari:
   et malum vir fratri suo non cogitet in corde suo.
Et noluerunt attendere, et [b 1Kb] verterunt scapulam recedentem,
   et aures suas aggravaverunt, ne audirent.
Et cor suum posuerunt ut adamantem, ne audirent
      [Col. 1068B] legem,
Et verba quae misit Dominus exercituum in spiritu
      suo per manum prophetarum priorum,
   et facta est indignatio magna a Domino exercituum;
Et factum est sicut locutus est, et non audierunt:
   sic clamabunt, et non exaudiam, dicit Dominus
      exercituum.
Et dispersi eos per omnia regna, quae nesciunt:
   et terra desolata est ab eis, eo quod non esset
      transiens et revertens:
   et posuerunt terram desiderabilem in desertum.
[Cap. VIII.] Et factum est verbum Domini exercituum,
      dicens:
Haec dicit Dominus exercituum:
Zelatus sum Sion zelo magno,
   et indignatione magna zelatus sum eam.
Haec dicit Dominus exercituum:
Reversus sum ad Sion, et habitabo in medio Jerusalem:
   [Col. 1068C] et vocabitur Jerusalem civitas veritatis,
   et mons Domini exercituum mons sanctificatus.
Haec dicit Dominus exercituum:
Adhuc habitabunt senes et anus in plateis Jerusalem:
   et vir, [c 2Kb] baculus in manu ejus prae multitudine
      dierum.
Et plateae civitatis complebuntur infantibus et puellis,
   ludentibus in plateis ejus.
Haec dicit Dominus exercituum:
Si difficile videbitur in oculis reliquiarum populi
      hujus in diebus illis,
   numquid in oculis meis difficile erit? dicit Dominus
      exercituum.
Haec dicit Dominus exercituum:
Ecce ego salvabo populum meum de terra orientis,
   [Col. 1069A] et de terra occasus solis.
Et adducam eos, et habitabunt in medio Jerusalem:
   et erunt mihi in populum,
   et ego ero eis in Deum, in veritate et justitia.
Haec dicit Dominus exercituum:
Confortentur manus vestrae, qui auditis in diebus his
      sermones istos per os prophetarum,
   in die qua fundata est domus Domini exercituum,
      ut templum aedificaretur.
Siquidem ante dies illos merces hominum non erat,
      nec merces jumentorum erat;
Neque introeunti et exeunti erat pax prae tribulatione,
   et dimisi omnes homines, unumquemque contra
      proximum suum.
Nunc autem non juxta dies priores ego faciam reliquiis
      populi hujus, dicit Dominus exercituum,
   sed semen pacis erit:
Vinea dabit fructum suum,
   et terra dabit germen suum,
   [Col. 1069B] et coeli dabunt rorem suum,
   et possidere faciam reliquias populi hujus universa
      haec.
Et erit:
   sicut eratis maledictio in gentibus, domus Juda
      et domus Israel:
   sic salvabo vos, et eritis benedictio:
Nolite timere,
   confortentur manus vestrae.
Quia haec dicit Dominus exercituum:
Sicut cogitavi, ut affligerem vos, cum ad iracundiam
      provocassent me patres vestri, dicit Dominus,
   et non sum misertus.
Sic conversus cogitavi in diebus istis, ut benefaciam
   et Jerusalem, et domui Juda:
   nolite timere.
Haec sunt ergo verba, quae facietis.
Loquimini veritatem unusquisque cum proximo suo:
   veritatem et judicium pacis judicate in portis vestris.
[Col. 1069C] Et unusquisque malum contra amicum suum ne cogitetis
      in cordibus vestris:
   et juramentum mendax ne diligatis:
   omnia enim haec sunt quae odi, dicit Dominus.
Et factum est verbum Domini exercituum ad me,
      dicens:
Haec dicit Dominus exercituum:
Jejunium quarti,
   et jejunium quinti,
   et jejunium septimi,
   et jejunium decimi,
   et erit domui Juda in gaudium et laetitiam,
   et in solemnitates praeclaras:
Veritatem tantum et pacem diligite.
Haec dicit Dominus exercituum:
Usquequo veniant populi,
   et habitent in civitatibus multis,
   et vadant habitatores, unus ad alterum dicentes:
Eamus, et deprecemur faciem Domini,
   [Col. 1069D] et quaeramus Dominum exercituum;
   vadam etiam ego.
Et veniunt populi multi, et gentes robustae,
   ad quaerendum Dominum exercituum in Jerusalem,
      et deprecandam faciem Domini.
Haec dicit Dominus exercituum:
In diebus illis, in quibus apprehendent decem homines
      ex omnibus linguis gentium,
   et apprehendent fimbriam viri Judaei, dicentes:
Ibimus vobiscum:
   audivimus enim quoniam Deus vobiscum est.
[Cap. IX.] Onus verbi Domini in terra Adrach,
   et Damasci requiei ejus:
   quia Domini est oculus hominis, et omnium tribuum
      Israel.
[Col. 1070A] Emath quoque in terminis ejus, et Tyrus, et Sidon:
   assumpserunt quippe sibi sapientiam valde.
Et aedificavit Tyrus munitionem suam,
   et coacervavit argentum quasi humum, et aurum
      ut lutum platearum.
Ecce Dominus possidebit ea,
   et percutiet in mari fortitudinem ejus,
   et haec igni devorabitur.
Videbit Ascalon et timebit,
   et Gaza, et dolebit nimis,
   et Accaron, quoniam confusa est spes ejus:
Et peribit rex de Gaza,
   et Ascalon non habitabitur.
Et sedebit separator in Azoto,
   et disperdam superbiam Philistinorum.
Et auferam sanguinem ejus de ore ejus,
   et abominationes ejus de medio dentium ejus:
Et relinquetur etiam ipse Deo nostro,
   et erit quasi dux in Juda,
   et Accaron quasi Jebusaeus.
[Col. 1070B] Et circumdabo domum meam ex his, qui militant
      mihi euntes et revertentes,
   et non transibit ultra super eos exactor: quia nunc
      vidi in oculis meis.
Exsulta satis, filia Sion,
   jubila, filia Jerusalem:
Ecce rex tuus veniet tibi justus, et salvator:
   ipse pauper, et ascendens super asinum, et super
      pullum filium asinae.
Et disperdam quadrigam ex Ephraim, et equum de
      Jerusalem,
   et dissipabitur arcus belli:
Et loquetur pacem gentibus,
   et potestas ejus a mari usque ad mare,
   et a fluminibus usque ad fines terrae.
Tu quoque in sanguine testamenti tui,
   emisisti [a 1Kb] vinctos tuos de lacu [Al. in lacum], in
      quo non est [Al. erat] aqua.
   Convertimini ad munitionem vincti spei,
   hodie quoque annuntians duplicia reddam tibi.
[Col. 1070C] Quoniam extendi mihi Judam quasi arcum,
   implevi Ephraim:
Et suscitabo filios tuos, Sion, super filios tuos,
      Graecia:
   et ponam te quasi gladium fortium.
Et Dominus Deus super eos videbitur,
   et exibit ut fulgur jaculum ejus:
Et Dominus Deus in tuba canet,
   et vadet in turbine austri.
Dominus exercituum proteget eos:
   et devorabunt, et subjicient lapidibus fundae:
Et bibentes inebriabuntur quasi a vino,
   et replebuntur ut phialae,
   et quasi cornua altaris.
Et salvabit eos Dominus Deus eorum in die illa, ut
      gregem populi sui:
   quia lapides sancti elevabuntur super terram ejus.
Quid enim bonum ejus est, et quid pulchrum ejus,
   nisi frumentum electorum, et vinum germinans
      [Col. 1070D] virgines?
[Cap. X.] Petite a Domino pluviam in tempore serotino,
   et Dominus faciet nives,
   et pluviam imbris dabit eis,
   singulis herbam in agro.
Quia simulacra locuta sunt inutile,
   et divini viderunt mendacium,
   et somniatores frustra locuti sunt:
Vane consolabantur:
   idcirco abducti sunt quasi grex:
   affligentur, quia non est eis pastor.
Super pastores iratus est furor meus,
   et super hircos visitabo:
Quia visitavit Dominus exercituum gregem suum,
      [Col. 1071A] domum Juda,
   et posuit eos quasi equum gloriae suae in bello.
Ex ipso angulus,
   ex ipso paxillus,
   ex ipso arcus praelii,
   ex ipso egredietur omnis exactor simul.
Et erunt quasi fortes conculcantes lutum viarum in
      praelio:
   et bellabunt, quia Dominus cum eis:
   et confundentur ascensores equorum.
Et confortabo domum Juda,
   et domum Joseph salvabo,
   et convertam eos, quia miserebor eorum:
Et erunt sicut fuerunt quando non projeceram eos:
   ego enim Dominus Deus eorum, et exaudiam eos.
Et erunt quasi fortes Ephraim,
   et laetabitur cor eorum quasi a vino:
Et filii eorum videbunt, et laetabuntur,
   et exsultabit cor eorum in Domino.
Sibilabo eis, et congregabo illos, quia redemi eos:
   [Col. 1071B] et multiplicabo eos sicut ante fuerant multiplicati.
Et seminabo eos in populis,
   et de longe recordabuntur mei:
   et vivent cum filiis suis, et revertentur.
Et reducam eos de terra Aegypti,
   et de Assyriis congregabo eos;
Et ad terram Galaad et Libani adducam eos,
   et non invenietur eis locus:
Et transibit in maris freto,
   et percutiet in mari fluctus;
Et confundentur omnia profunda fluminis,
   et humiliabitur superbia Assur,
   et sceptrum Aegypti recedet.
Confortabo eos in Domino,
   et in nomine ejus ambulabunt, dicit Dominus.
[Cap. XI.] Aperi, Libane, portas tuas,
   et comedat ignis cedros tuas.
Ulula, abies, quia cecidit cedrus,
   quoniam magnifici vastati sunt:
[Col. 1071C] Ululate, quercus Basan,
   quoniam succisus est saltus munitus.
Vox ululatus pastorum,
   quia vastata est magnificentia eorum:
Vox rugitus leonum,
   quoniam vastata est superbia Jordanis.
Haec dicit Dominus Deus meus:
Pasce pecora occisionis,
   quae qui possederant, occidebant, et non dolebant,
   et vendebant ea, dicentes:
Benedictus Dominus,
   divites facti sumus:
Et pastores eorum non parcebant eis.
Et ego non parcam ultra super habitantes terram,
      dicit Dominus:
Ecce ego tradam homines,
   unumquemque in manu proximi sui, et in manu
      regis sui:
Et concident terram,
   et non eruam de manu eorum.
[Col. 1071D] Et pascam pecus occisionis propter hoc,
   o pauperes gregis!
Et assumpsi mihi duas virgas,
   unam vocavi Decorem,
   et alteram vocavi [a 1Kb] Funiculum:
   et pavi gregem.
Et succidi tres pastores in mense uno
   et contracta est anima mea in eis:
   siquidem anima eorum variavit in me.
Et dixi: Non pascam vos:
   quod moritur, moriatur:
   et quod succiditur, succidatur:
   et reliqui devorent unusquisque carnem proximi sui.
[Col. 1072A] Et tuli virgam meam, quae vocabatur Decus:
   et abscidi eam, ut irritum facerem foedus meum,
      quod percussi cum omnibus populis.
Et in irritum deductum est in die illa:
   et cognoverunt sic pauperes gregis, qui custodiunt
      mihi,
   quia verbum Domini est.
Et dixi ad eos:
   Si bonum est in oculis vestris, afferte mercedem
      meam,
   et si non, quiescite.
Et appenderunt mercedem meam triginta argenteos.
Et dixit Dominus ad me:
Projice illud [Al. illos] ad statuarium,
   decorum pretium, quod appretiatus sum ab eis.
Et tuli triginta argenteos,
   et projeci illos in domum Domini ad statuarium.
Et praecidi virgam meam secundam, quae appellabatur
      Funiculus,
   ut dissolverem germanitatem inter Judam et inter
      [Col. 1072B] Israel.
Et dixit Dominus ad me:
Adhuc sume tibi vasa pastoris stulti.
Quia ecce ego suscitabo pastorem in terra,
   qui derelicta non visitabit,
   dispersum non quaeret,
   et contritum non sanabit,
   et id quod stat non enutriet,
   et carnes pinguium comedet,
   et ungulas eorum dissolvet.
O pastor, et idolum, derelinquens gregem:
   gladius super brachium ejus,
   et super oculum dextrum ejus:
Brachium ejus ariditate siccabitur,
   et oculus dexter ejus tenebrescens obscurabitur.
[Cap. XII.] Onus verbi Domini super Israel.
Dixit Dominus extendens coelum, et fundans
      terram,
   et fingens spiritum hominis in eo.
Ecce ego ponam Jerusalem superliminare crapulae
      [Col. 1072C] omnibus populi in circuitu:
   sed et Juda erit in obsidione contra Jerusalem.
Et erit:
   In die illa ponam Jerusalem lapidem oneris cunctis
      populis:
   omnes, qui levabunt [Al. levaverunt] eam, concisione
      lacerabuntur:
   et colligentur adversus eam omnia regna [Al. omnes
      gentes] terrae.
In die illa, dicit Dominus, percutiam omnem equum
      in stuporem,
   et ascensorem ejus in amentiam:
Et super Domum Juda aperiam oculos meos,
   et omnem equum populorum percutiam caecitate.
Et dicent duces Juda in corde suo:
Confortentur mihi habitatores Jerusalem in Domino
      exercituum Deo eorum.
In die illa ponam duces Juda sicut caminum ignis in
      lignis,
   [Col. 1072D] et sicut [b 1Kb] faciem ignis in feno:
Et devorabunt ad dexteram et ad sinistram omnes
      populos in circuitu:
   et habitabitur Jerusalem rursus in loco suo in
      Jerusalem.
Et salvabit Dominus tabernacula Juda sicut in
      principio:
   ut non magnifice glorietur domus David,
   et gloria habitantium Jerusalem contra Judam.
In die illa proteget Dominus habitatores Jerusalem,
   et erit qui offenderit ex eis in die illa, quasi
      David:
Et domus David quasi Dei,
   [Col. 1073A] sicut angelus Domini [a 1Kb] in conspectu eorum.
Et erit in die illa:
   quaeram conterere omnes gentes, quae veniunt
      contra Jerusalem.
Et effundam super domum David et super habitatores
      Jerusalem,
   spiritum gratiae et precum:
Et aspicient ad me, quem confixerunt
      et plangent eum planctu quasi super unigenitum,
   et dolebunt super eum, ut doleri solet
      in morte primogeniti.
In die illa magnus erit planctus in Jerusalem,
   sicut planctus Adedremmon in campo Mageddon.
Et planget terra:
   familiae et familiae seorsum;
Familiae domus David seorsum,
   et mulieres eorum seorsum:
Familiae domus Nathan seorsum,
   et mulieres eorum seorsum:
Familiae domus Levi seorsum,
   [Col. 1073B] et mulieres eorum seorsum:
Familiae Semei seorsum,
   et mulieres eorum seorsum,
Omnes familiae reliquae,
   familiae et familiae seorsum,
   et mulieres eorum seorsum.
[Cap. XIII.] In die illa erit fons patens domui David,
      et habitantibus Jerusalem,
   in ablutionem peccatoris et menstruatae.
Et erit in die illa, dicit Dominus exercituum,
Disperdam nomina idolorum de terra,
   et non memorabuntur ultra:
Et [b 6Kb] pseudoprophetas,
   et spiritum immundum auferam de terra.
Et erit, cum prophetavit quispiam ultra,
   dicent ei pater ejus et mater ejus, qui genuerunt
      eum:
Non vives: quia mendacium locutus es in nomine
      Domini,
   [Col. 1073C] et configent eum pater ejus et mater ejus, genitores
      ejus [Al. qui genuerunt eum], cum prophetaverit.
Et erit:
In die illa confundentur prophetae, unusquisque ex
      visione sua cum prophetaverit:
   nec operientur pallio saccino, ut mentiantur:
Sed dicet: Non sum propheta,
   homo agricola ego sum:
   quoniam Adam exemplum meum ab adolescentia
      mea.
Et dicetur ei:
   Quid sunt plagae istae in medio manuum tuarum?
Et dicet:
His plagatus sum in domo eorum, qui diligebant me.
Framea suscitare super pastorem meum,
   et super virum cohaerentem mihi, dicit Dominus
      exercituum:
Percute pastorem, et dispergentur oves; et convertam
      manum meam ad parvulos.
[Col. 1073D] Et erunt in omni terra, dicit Dominus:
   partes duae in ea dispergentur, et deficient;
   et tertia pars relinquetur in ea.
Et ducam tertiam partem per ignem,
   et uram eos sicut uritur argentum,
   et probabo eos sicut probatur aurum.
Ipse vocabit nomen meum,
   et ego exaudiam eum.
Dicam: Populus meus es:
   et ipse dicet, Dominus Deus meus.
[Cap. XIV.] Ecce venient [Al. veniunt] dies Domini,
   [Col. 1074A] et dividentur spolia tua in medio tui.
Et congregabo omnes gentes ad Jerusalem in praelium.
   et capietur civitas,
   et vastabuntur domus,
   et mulieres violabuntur:
Et egredietur media pars civitatis in captivitatem,
   et reliquum populi non auferetur ex urbe.
Et egredietur Dominus, et praeliabitur contra gentes
      illas,
   sicut praeliatus est in die certaminis.
Et stabunt pedes ejus in die illa super montem Olivarum,
   qui est contra Jerusalem ad orientem:
Et scindetur mons Olivarum ex media parte sui ad
      orientem et occidentem,
   praerupto grandi valde:
Et separabitur [c 1Kb] mons ad aquilonem,
   et medium ejus ad meridiem.
Et fugietis ad vallem montium eorum,
   quoniam conjungetur vallis montium usque ad
      [Col. 1074B] proximum:
Et fugietis sicut fugistis a facie terraemotus in diebus
      Oziae regis Juda:
   et veniet Dominus Deus meus, omnesque sancti
      cum eo.
Et erit in die illa:
   Non erit lux, sed frigus et gelu.
Et erit dies una, quae nota est Domino,
   non dies neque nox:
   et in tempore vesperi erit lux.
Et erit in die illa:
   Exibunt aquae vivae de Jerusalem:
Medium earum ad mare orientale,
   et medium earum ad mare novissimum,
   in aestate et in hieme erunt.
Et erit Dominus rex super omnem terram:
   in die illa erit Dominus unus, et erit nomen ejus
      unum.
Et revertetur omnis terra usque ad desertum,
   [Col. 1074C] de colle Remmon ad austrum Jerusalem:
Et exaltabitur, et habitabit in loco suo,
   a porta Benjamin usque ad locum portae prioris,
   et usque ad portam angulorum:
   et a turre Ananeel usque ad torcularia regis.
Et habitabunt in ea,
   et anathema non erit amplius:
   sed sedebit Jerusalem secura.
Et haec erit plaga, qua percutiet Dominus omnes gentes
      quae pugnaverunt adversus Jerusalem:
   tabescet caro uniuscujusque stantis super pedes
      suos,
   et oculi ejus contabescent in foraminibus suis,
   et lingua eorum contabescet in ore eorum.
In die illa erit tumultus Domini magnus in eis;
   et apprehendet vir manum proximi sui,
   et conseretur manus ejus super manum proximi sui.
Sed et Judas pugnabit adversus Jerusalem:
   et congregabuntur divitiae omnium gentium in circuitu,
   [Col. 1074D] aurum, et argentum et vestes multae satis.
Et sic erit ruina equi et muli,
   cameli et asini,
   et omnium jumentorum, quae fuerint in castris
      illis,
   sicut ruina haec.
Et omnes qui reliqui fuerint de universis gentibus,
      quae venerint contra Jerusalem,
   ascendent ab anno in annum, ut adorent regem
      Dominum exercituum,
   et celebrent festivitatem tabernaculorum.
[Col. 1075A] Et erit:
   qui non ascenderit de familiis terrae ad Jerusalem,
      ut adoret regem Dominum exercituum,
   non erit super eos imber.
Quod et si familia Aegypti non ascenderit, et non
      venerit:
   nec super eos erit,
   sed erit ruina, quia percutiet Dominus omnes
      gentes,
   quae non ascenderint ad celebrandam festivitatem
      tabernaculorum.
Hoc erit peccatum Aegypti,
   et hoc peccatum omnium gentium,
   [Col. 1076A] quae non ascenderint ad celebrandam festivitatem
      tabernaculorum.
In die illa erit quod super frenum equi est, sanctum
      Domino:
   et erunt lebetes in domo Domini quasi phialae coram
      altari.
Et erit omnis lebes in Jerusalem et in Juda sanctificatus
      Domino exercituum:
   et venient omnes immolantes, et sument ex eis,
      et coquent in eis:
   et non erit mercator ultra in domo Domini exercituum
      in die illo.


[Col. 1075] Explicit liber Zachariae prophetae.



INCIPIT LIBER MALACHIAE PROPHETAE.


[Col. 1075B] [Cap. I.] Onus verbi Domini ad Israel in manu Malachi.
Dilexi vos, dicit Dominus.
   et dixistis: in quo dilexisti nos?
Nonne frater erat Esau Jacob, dicit Dominus,
   et dilexi Jacob, Esau autem odio habui?
Et posui montes ejus in solitudinem,
   et haereditatem ejus in dracones deserti.
Quod si dixerit Idumaea: Destructi sumus,
   sed revertentes aedificabimus, quae destructa sunt:
Haec dicit Dominus exercituum:
Isti aedificabunt, et ego destruam:
   et vocabuntur termini impietatis,
   et populus cui iratus est Dominus usque in aeternum.
Et oculi vestri videbunt:
   et vos dicetis:
Magnificetur Dominus super terminum Israel.
Filius honorat patrem,
   et servus dominum suum:
[Col. 1075C] Si ergo Pater ego sum, ubi est honor meus?
   et si Dominus ego sum, ubi est timor meus?
   dicit Dominus exercituum:
Ad vos, o sacerdotes, qui despicitis nomen meum,
   et dixistis: in quo despeximus nomen tuum?
Offertis super altare meum panem pollutum,
   et dicitis: In quo polluimus te?
In eo quod dicitis:
   Mensa Domini despecta est.
Si offeratis caecum ad immolandum, nonne malum
      est?
   et offeratis claudum, et languidum, nonne malum
      est?
Offer illud duci tuo, si placuerit ei,
   aut si susceperit faciem tuam, dicit Dominus exercituum.
Et nunc deprecamini vultum Dei, ut misereatur
      vestri
   (de manu enim vestra factum est hoc),
   [Col. 1075D] si quomodo suscipiat facies vestras, dicit Dominus
      exercituum.
Quis est in vobis, qui claudat ostia,
   et incendat altare meum gratuito?
Non est mihi voluntas in vobis, dicit Dominus exercituum:
   et munus non suscipiam de manu vestra.
Ab ortu enim solis usque ad occasum, magnum est
      nomen meum in gentibus:
   et in omni loco sacrificatur et offertur nomini
      [Col. 1076B] meo oblatio munda,
   quia magnum est nomen meum in gentibus, dicit
      Dominus exercituum.
Et vos polluisti illud in eo quod dicitis:
   Mensa Domini contaminata est:
   et quod superponitur, contemptibile est, cum igne
      qui illud devorat.
Et dixistis: Ecce de labore,
   et exsufflastis illud, dicit Dominus exercituum;
Et intulistis de rapinis claudum, et languidum,
   et intulistis munus:
Numquid suscipiam illud de manu vestra? dicit Dominus.
    [a 1Kb] Maledictus dolosus,
   qui habet in grege suo masculum, et votum faciens
      immolat debile Domino:
Quia rex magnus ego, dicit Dominus exercituum,
   et nomen meum horribile in gentibus.
[Cap. II.] Et nunc ad vos mandatum hoc, o sacerdotes,
[Col. 1076C] Si nolueritis audire, et si nolueritis ponere super
      cor,
   ut detis gloriam nomini meo, ait Dominus exercituum:
   Mittam in vos egestatem,
   et maledicam benedictionibus vestris,
   et maledicam illis:
   quoniam non posuistis super cor.
Ecce ego projiciam vobis brachium,
   et dispergam super vultum vestrum
   stercus solemnitatum vestrarum,
   et assumet vos secum.
Et scietis quia misi ad vos mandatum istud,
   ut esset pactum meum cum Levi, dicit Dominus
      exercituum.
Pactum meum fuit cum eo vitae et pacis:
   et dedi ei timorem, et timuit me,
   et a facie nominis mei pavebat.
Lex veritatis fuit in ore ejus,
   [Col. 1076D] et iniquitas non est inventa in labiis ejus:
In pace et in aequitate ambulavit mecum,
   et multos avertit ab iniquitate.
Labia enim sacerdotis custodient scientiam,
   et legem requirent ex ore ejus:
   quia angelus Domini exercituum est.
Vos autem recessistis de via,
   et scandalizastis plurimos in lege:
Irritum fecistis pactum Levi,
   dicit Dominus exercituum.
[Col. 1077A] Propter quod et ego dedi vos contemptibiles, et humiles
      omnibus populis,
   sicut non servastis vias meas,
   et accepistis faciem in lege.
Numquid non pater unus omnium nostrum?
   Numquid non Deus unus creavit nos?
Quare ergo despicit unusquisque nostrum fratrem
      suum,
   violans pactum patrum nostrorum?
Transgressus est Juda,
   et abominatio facta est in Israel et in Jerusalem:
Quia contaminavit Judas sanctificationem Domini,
      quam dilexit:
   et habuit filiam dei alieni.
Disperdet Dominus virum qui fecerit hoc, magistrum
      et discipulum de tabernaculis Jacob,
   et offerentem munus Domino exercituum.
Et hoc rursum fecistis,
   operiebatis lacrymis altare Domini, fletu, et [a 1Kb] mugitu,
   [Col. 1077B] ita ut ultra non respiciam ad sacrificium,
   nec accipiam placabile quid de manu vestra.
Et dixistis: Quam ob causam?
   quia Dominus testificatus est inter te,
   et uxorem pubertatis tuae, quam tu despexisti:
   et haec particeps tua, et uxor foederis tui.
Nonne unus fecit,
   et residuum spiritus ejus est?
Et quid unus quaerit, nisi semen Dei?
Custodite ergo spiritum vestrum,
   et uxorem adolescentiae tuae noli despicere.
Cum odio habueris, dimitte,
   dicit Dominus Deus Israel;
Operiet autem iniquitas vestimentum ejus,
   dicit Dominus exercituum:
Custodite spiritum vestrum,
   et nolite despicere.
Laborare fecistis Dominum in sermonibus vestris,
   et dixistis: In quo eum fecimus laborare?
[Col. 1077C] In eo cum diceretis [Al. quod dicitis]:
   Omnis qui facit malum, bonus est in conspectu
      Domini, et tales ei placent:
   aut certe ubi est Deus judicii?
[Cap. III.] Ecce ego mitto angelum meum,
   et praeparabit viam ante faciem meam.
Et statim veniet ad templum suum Dominator,
      quem vos quaeritis:
   et angelus testamenti, quem vos vultis.
Ecce venit, dicit Dominus exercituum:
   et quis poterit cogitare diem adventus ejus,
   et quis stabit ad videndum eum?
Ipse enim quasi ignis conflans,
   et quasi herba fullonum:
Et sedebit conflans, et emundans [Al. add. quasi]
      argentum,
   et purgabit filios Levi,
   et colabit eos quasi aurum et quasi argentum,
   et erit Domino offerentes sacrificia in justitia.
[Col. 1077D] Et placebit Domino sacrificium Juda et Jerusalem,
   sicut dies saeculi, et sicut anni antiqui:
Et accedam ad vos in judicio,
   et ero testis velox maleficis, et adulteris, et perjuris,
   et qui calumniantur mercedem mercenarii,
   viduas, et pupillos,
   et opprimunt peregrinum,
   nec timuerunt me, dicit Dominus exercituum.
Ego enim Dominus, et non mutor:
   et vos filii Jacob non estis consumpti.
A diebus enim patrum vestrorum recessistis a legitimis
      meis,
   et non custodistis:
[Col. 1078A] Revertimini ad me,
   et revertar ad vos, dicit Dominus exercituum.
Et dixistis: In quo revertemur?
Si affiget homo Deum,
   quia vos configitis me?
Et dixistis: In quo confiximus te?
   In decimis, et in primitivis.
Et in penuria vos maledicti estis,
   et vos me confixistis, gens tota.
Inferte omnem decimam in horreum, et sit cibus
      in domo mea,
   et probate me super hoc, dicit Dominus:
Si non aperuero vobis cataractas coeli,
   et effudero vobis benedictionem usque ad abundantiam,
Et increpabo pro vobis devorantem, et non corrumpet
      fructum terrae vestrae:
   nec erit sterilis vinea in agro, dicit Dominus
      exercituum.
Et beatos vos dicent omnes gentes:
   [Col. 1078B] eritis enim vos terra desiderabilis, dicit Dominus
      exercituum.
Invaluerunt super me verba vestra, dicit Dominus.
Et dixistis:
Quid locuti sumus contra te?
Dixistis:
Vanus est, qui servit Deo:
Et quod emolumentum quia custodivimus praecepta
      ejus,
   et quia ambulavimus tristes coram Domino exercituum?
Ergo nunc beatos dicimus arrogantes:
   siquidem aedificati sunt facientes impietatem;
   et tentaverunt Deum, et salvi facti sunt.
Tunc locuti sunt timentes Dominum [Al. Deum]
   unusquisque cum proximo suo:
Et attendit Dominus, et audivit:
   et scriptus est liber monumenti coram eo timentibus
      Dominum,
   [Col. 1078C] et cogitantibus nomen ejus.
Et erunt mihi, ait Dominus exercituum, in die qua
      ego facio, in peculium:
   parcam eis, sicut parcit vir filio suo servienti sibi.
Et convertemini, et videbitis quid sit inter justum
      et impium,
   et inter servientem Deo, et non servientem ei.
[Cap. IV.] Ecce enim dies veniet succensa quasi caminus:
   et erunt omnes superbi, et omnes facientes impietatem,
      stipula:
Et inflammabit eos dies veniens, dicit Dominus
      exercituum,
   quae non relinquet eis radicem et germen.
Et orietur vobis timentibus nomen meum Sol justitiae,
   et sanitas in pennis ejus:
   et egrediemini, et salietis sicut vituli de armento.
[Col. 1078D] Et calcabitis impios, cum fuerint cinis sub planta
      pedum vestrorum,
   in die qua ego facio, dicit Dominus exercituum.
Mementote legis Mosi, servi mei,
   quam mandavi ei in Horeb ad omnem Israel, praecepta
      et judicia.
Ecce ego mittam vobis Eliam prophetam,
   antequam veniat dies Domini magnus, et horribilis.
Et convertet cor patrum ad filios,
   et cor filiorum ad patres eorum:
Ne forte veniam,
   et percutiam terram anathemate.


[Col. 1077] Explicit liber Malachiae prophetae.



ORDO TERTIUS, HAGIOGRAPHORUM.




[Col. 1079]
[LIBER JOB.]



PRAEFATIO S. HIERONYMI IN LIBRUM JOB. [a 1Kb]

[Col. 1079A] Cogor per singulos [b 1Kb] Scripturae divinae libros adversariorum respondere maledictis: qui interpretationem meam, reprehensionem Septuaginta Interpretum criminantur: quasi non et apud Graecos Aquila, Symmachus, et [c 1Kb] Theodotio, vel verbum e verbo, vel sensum e sensu, vel ex utroque commixtum, et medie temperatum genus translationis expresserint: et omnia veteris Instrumenti volumina Origenes obelis asteriscisque distinxerit, quos vel additos, vel de Theodotione sumptos, translationi antiquae inseruit, probans defuisse quod additum est. Discant igitur obtrectatores mei recipere in toto, [Col. 1080A] quod in partibus susceperunt, aut interpretationem meam cum asteriscis suis radere. Neque enim fieri potest, ut quos plura intermisisse [d 1Kb] perspexerint, non eosdem etiam in quibusdam errasse fateantur, praecipue in Job: cui si ea quae sub asteriscis addita sunt, subtraxeris, pars maxima [e 3Kb] voluminis detruncabitur: et hoc dumtaxat apud Graecos. Caeterum apud Latinos, ante eam translationem, quam sub asteriscis et obelis nuper edidimus, [f 23Kb] septingenti ferme aut octingenti versus desunt; ut decurtatus et laceratus corrosusque liber, foeditatem sui publice legentibus praebeat. Haec autem translatio nullum de [Col. 1081A] veteribus [a 1Kb] sequitur interpretem; sed ex ipso Hebraico, Arabicoque sermone, et interdum Syro, nunc verba, nunc sensus, nunc simul utrumque resonabit. Obliquus enim etiam apud Hebraeos totus liber fertur et lubricus: et quod [b 1Kb] Graece rhetores vocant, , dumque aliud loquitur, aliud agit: ut si velis anguillam aut [c 14Kb] muraenulam strictis tenere manibus, quanto fortius presseris, tanto citius elabitur. Memini me ob intelligentiam hujus voluminis, [d 1Kb] Lyddaeum quemdam praeceptorem, qui apud Hebraeos primus haberi putabatur, non parvis redemisse nummis: cujus doctrina an aliquid profecerim, nescio: hoc unum scio, non potuisse me interpretari, nisi quod ante intellexeram. A principio itaque voluminis, usque ad verba Job, apud Hebraeos [e 1Kb] [Col. 1081B] prosa oratio est. Porro a verbis Job, in quibus ait,

Pereat dies, in qua natus sum,
   et nox, in qua dictum est, conceptus est homo,
usque ad eum locum, ubi ante finem voluminis scriptum est:

Idcirco ipse me reprehendo,
   et ago poenitentiam in favilla et cinere:
hexametri [f 1Kb] versus sunt, dactylo spondaeoque currentes: et propter linguae idioma, crebro recipientes et alios pedes, non earumdem syllabarum, sed eorumdem temporum. Interdum quoque rhythmus ipse dulcis et tinnulus fertur numeris lege [g 1Kb] metri [Col. 1082A] solutis: quod metrici magis, quam simplex lector intelligunt. A supradicto autem versu usque ad fidem libri, parvum comma quod remanet, prosa oratione contexitur. Quod si cui videtur incredulum, metra scilicet esse apud Hebraeos, et in morem nostri Flacci, Graecique Pindari, et Alcaei, et [h 1Kb] Sappho, vel Psalterium, vel Lamentationes Jeremiae, vel omnia ferme Scripturarum cantica comprehendi, legat [i 1Kb] Philonem, Josephum, Origenem, Caesariensem Eusebium, et eorum testimonio me verum dicere comprobabit. Audiant quapropter canes mei, idcirco me in hoc volumine laborasse, non ut interpretationem antiquam reprehenderem, sed ut ea, quae in illa aut obscura sunt, aut [j 1Kb] omissa, aut certe scriptorum vitio depravata, manifestiora nostra interpretatione [Col. 1082B] fierent: qui et Hebraeum [Al. ut qui Hebraeorum] sermonem ex parte didicimus, et in Latino pene ab ipsis incunabulis inter grammaticos et rhetores et philosophos detriti sumus. Quod si apud Graecos, post Septuaginta editionem, jam Christi Evangelio coruscante, Judaeus Aquila, Symmachus, et Theodotio, judaizantes haeretici, sunt recepti, qui multa mysteria Salvatoris subdola interpretatione celarunt, et tamen in , habentur apud Ecclesias, et explanantur ab ecclesiasticis viris: quanto magis ego Christianus, de parentibus Christianis [k 1Kb] natus, et vexillum crucis in mea fronte portans, cujus studium fuit omissa repetere, depravata [l 1Kb] corrigere, et [Col. 1083A] sacramenta Ecclesiae puro ac fideli aperire sermone, vel a fastidiosis, [a 1Kb] vel a malignis lectoribus non debeo reprobari? Habeant qui volunt veteres libros, vel in membranis purpureis [b 1Kb] auro argentoque descriptos, vel [c 2Kb] uncialibus, ut vulgo aiunt, litteris, onera magis exarata, quam codices: dummodo mihi, [Col. 1084A] meisque permittant pauperes habere schedulas, et non tam pulchros codices, quam emendatos. Utraque editio, et Septuaginta [d 1Kb] juxta Graecos, et mea juxta Hebraeos, in Latinum meo labore translata est. Eligat unusquisque quod vult: et studiosum [e 1Kb] me magis, quam malevolum probet.



INCIPIT LIBER JOB [a 67Kb] .
[Col. 1083]

[Col. 1083C] [Cap. I.] Vir erat in terra Hus, nomine Job, et erat vir ille simplex, et rectus, ac timens Deum, et recedens a malo: natique sunt ei septem filii, et tres filiae. Et fuit possessio ejus, septem millia ovium, et tria millia camelorum, quingenta quoque juga boum, et quingentae asinae, ac familia multa nimis: eratque vir ille magnus inter omnes orientales. Et ibant filii ejus, et faciebant convivium per domos, unusquisque in die suo. Et mittentes vocabant tres sorores suas, ut comederent et biberent cum eis. Cumque in orbem transissent dies convivii, mittebat ad eos Job, et sanctificabat illos, consurgensque diluculo offerebat holocausta per singulos [Al. pro singulis]. Dicebat enim: Ne forte peccaverint filii mei, et benedixerint Deo in cordibus suis. [Col. 1083D] Sic faciebat Job cunctis diebus. Quadam autem die, cum venissent filii Dei, ut assisterent coram Domino, adfuit inter eos etiam Satan. Cui dixit Dominus: Unde venis? Qui respondens, ait: Circuivi terram, et perambulavi eam. Dixitque Dominus ad eum: Numquid considerasti servum meum Job, quod non sit ei similis in terra, homo simplex, et rectus, et timens Deum, ac recedens a malo? Cui respondens Satan, ait: Numquid frustra timet Job Deum? nonne tu vallasti eum, ac domum ejus, universamque substantiam per circuitum, operibus manuum ejus benedixisti, et possessio illius crevit in terra? [Col. 1084C] Sed extende paululum manum tuam, et tange cuncta quae possidet, nisi in facie tua [Al. faciem tuam] benedixerit tibi. Dixit ergo Dominus ad Satan: Ecce, universa quae habet, in manu tua sunt: tantum in eum ne extendas manum tuam. Egressusque est Satan a facie Domini. Cum autem quadam die filii et filiae ejus comederent et biberent vinum in domo fratris sui primogeniti, nuntius venit ad Job, qui diceret: Boves arabant, et asinae pascebantur juxta eos, et irruerunt Sabaei, tuleruntque omnia, et pueros percusserunt gladio, et evasi ego solus, ut nuntiarem tibi. Cumque adhuc ille loqueretur, venit alter, et dixit: Ignis Dei cecidit e coelo, et tactas oves puerosque consumpsit, et effugi ego solus, ut nuntiarem tibi. Sed et illo adhuc loquente, venit [Col. 1084D] alius, et dixit: Chaldaei fecerunt tres turmas, et invaserunt camelos, et tulerunt eos, necnon et pueros percusserunt gladio, et ego fugi solus ut nuntiarem tibi. Adhuc loquebatur ille, et ecce alius intravit, et dixit: Filiis tuis et filiabus vescentibus et bibentibus vinum in domo fratris sui primogeniti, repente ventus vehemens irruit a regione deserti, et concussit quatuor angulos domus, quae corruens oppressit liberos tuos, et mortui sunt, et effugi ego solus, ut nuntiarem tibi. Tunc surrexit Job, et scidit [b 1Kb] tunicam suam, et tonso capite corruens in terram, adoravit, et dixit: Nudus egressus sum de utero matris [Col. 1085A] meae, nudus et [Al. et nudus] revertar illuc: Dominus dedit, Dominus abstulit: [a 2Kb] sit nomen Domini benedictum. In omnibus his non peccavit Job [b 1Kb] neque stultum quid contra Deum locutus est.

[Cap. II.] Factum est autem, cum quadam die venissent filii Dei, et starent coram Domino, venisset quoque Satan inter eos, et staret in conspectu ejus, ut diceret Dominus ad Satan: Unde venis? Qui respondens ait: Circuivi terram, et perambulavi eam. Et dixit Dominus ad Satan: Numquid considerasti servum meum Job: quod non sit ei similis in terra, vir simplex et rectus, ac timens Deum, et recedens a malo, et adhuc retinens innocentiam? Tu autem commovisti me adversus eum, ut affligerem illum frustra. Cui respondens Satan, ait: Pellem pro pelle, [Col. 1085B] et cuncta quae habet homo, dabit pro anima sua: alioquin mitte manum tuam, et tange os ejus et carnem, et tunc videbis quod in [c 1Kb] facie tua benedicat tibi. Dixit ergo Dominus ad Satan: Ecce in manu tua est, verumtamen animam illius serva. Egressus igitur Satan a facie Domini, percussit Job ulcere pessimo, a planta pedis usque ad verticem ejus; qui testa saniem radebat, sedens in sterquilinio. Dixit autem illi uxor sua: Adhuc tu permanes [Al. permanens tu] in simplicitate tua? benedic Deo, et morere. Qui ait ad illam: Quasi una de stultis [d 1Kb] locuta es. Si bona suscepimus de manu Dei, mala quare non suscipiamus? In omnibus his non peccavit Job labiis suis. Igitur audientes tres amici Job omne malum quod accidisset ei, venerunt singuli de loco [Col. 1085C] suo, Eliphas Themanites, et Baldad Suites, et Sophar Naamathites. Condixerant enim, ut pariter venientes visitarent eum, et consolarentur. Cumque levassent procul oculos suos, non cognoverunt, scissisque vestibus sparserunt pulverem super caput suum in coelum. Et sederunt cum eo in terra septem diebus et septem noctibus, et nemo loquebatur ei verbum: videbant enim dolorem esse vehementem.


POST HAEC APERUIT JOB OS SUUM, ET MALEDIXIT DIEI SUO, ET LOCUTUS EST.


[Cap. III.] Pereat dies in qua natus sum,
      [Col. 1086A] et nox in qua dictum est: Conceptus est homo.
Dies ille vertatur in tenebras,
   non requirat eum Deus desuper,
   et non illustret [Al. illustretur] lumine.
Obscurent eum tenebrae, et umbra [Al. umbrae] mortis,
   occupet eum caligo, et involvatur amaritudine.
Noctem illam tenebrosus turbo possideat,
   non computetur in diebus anni,
   nec numeretur in mensibus.
Sit nox illa solitaria
   nec laude digna:
Maledicant ei qui maledicunt diei,
   qui parati sunt suscitare Leviathan.
Obtenebrentur stellae caligine ejus:
   exspectet lucem, et non videat,
   nec ortum surgentis aurorae:
Quia non conclusit ostia ventris, qui portavit me,
   nec abstulit mala ab oculis meis.
Quare non in vulva mortuus sum,
   [Col. 1086B] egressus ex utero non statim perii?
Quare exceptus genibus?
   cur lactatus uberibus?
Nunc enim dormiens silerem;
   et somno meo requiescerem:
Cum regibus et consulibus terrae,
   qui aedificant sibi solitudines:
Aut cum principibus, qui possident aurum,
   et replent domos suas argento:
Aut sicut abortivum absconditum non subsisterem,
   vel qui concepti non viderunt lucem. [Al. solem].
Ibi impii cessaverunt a tumultu,
   et ibi requieverunt fessi robore.
Et quondam vincti pariter sine molestia,
   non audierunt vocem exactoris.
Parvus et magnus ibi sunt,
   et servus liber [e 1Kb] a domino suo.
Quare data est misero lux,
   et vita his, qui in amaritudine animae sunt?
[Col. 1086C] Qui exspectant mortem, et non [f 1Kb] venit, quasi effodientes thesaurum:
Gaudentque vehementer
   cum invenerint sepulcrum.
Viro cujus abscondita est via,
   et circumdedit eum Deus tenebris?
Antequam comedam, suspiro:
   et tanquam inundantes aquae, sic rugitus meus:
Quia timor, quem timebam, evenit mihi:
   et quod verebar, accidit.
Nonne dissimulavi?
      nonne silui?
      nonne quievi?
      et venit super me indignatio.

RESPONDENS AUTEM ELIPHAZ THEMANITES DIXIT:

[Cap. IV.] Si coeperimus loqui tibi [Al. tecum], forsitan
   [Col. 1087A] moleste accipies,
   sed conceptum sermonem tenere quis possit
      [Al. poterit]?
Ecce docuisti multos,
   et manus lassas roborasti:
Vacillantes confirmaverunt sermones tui, et genua
   trementia confortasti [Al. confirmasti]:
Nunc autem venit super te plaga, et defecisti:
   tetigit te, et conturbatus es.
Ubi est timor tuus, fortitudo tua, patientia tua [Al.
      patientia tua, fortitudo tua],
   et perfectio viarum tuarum?
Recordare, obsecro te, quis umquam innocens perierit?
   aut quando recti deleti sunt [Al. sint]?
Quin potius vidi eos, qui operantur iniquitatem,
   et seminant dolores, et metunt eos,
Flante Deo, perisse,
   et spiritu irae [a 1Kb] ejus esse consumptos:
Rugitus leonis, et vox leaenae,
   [Col. 1087B] et dentes catulorum leonum contriti sunt.
Tigris periit, eo quod non haberet praedam,
   et catuli leonis dissipati sunt.
Porro ad me dictum est verbum absconditum,
   et quasi furtive suscepit auris mea venas susurri
      ejus.
In horrore visionis nocturnae,
   quando solet sopor occupare homines;
Pavor tenuit me, et tremor,
   et omnia ossa mea perterrita sunt:
Et cum spiritus, me praesente, transiret,
   inhorruerunt pili carnis meae.
Stetit quidam, cujus non agnoscebam vultum,
   imago coram oculis meis,
   et vocem quasi aurae lenis audivi.
Numquid homo, Dei comparatione justificabitur,
   aut factore suo purior erit vir?
Ecce qui serviunt ei, non sunt stabiles:
   et in angelis suis reperit pravitatem:
[Col. 1087C] Quanto magis hi qui habitant domos luteas,
   qui terrenum habent fundamentum,
   consumentur velut a tinea?
De mane usque ad vesperam succidentur:
   et quia nullus intelligit, in aeternum peribunt.
Qui autem reliqui fuerint, auferentur ex eis:
   morientur, et non in sapientia.
[Cap. V.] Voca ergo, si est qui tibi respondeat,
   et ad aliquem sanctorum convertere.
Vere stultum interficit iracundia,
   et parvulum occidit invidia.
Ego vidi stultum firma radice,
   et maledixi pulchritudini ejus statim,
Longe fient filii ejus a salute,
   et conterentur in porta, et non erit qui eruat.
Cujus messem famelicus comedet,
   et ipsum rapiet armatus,
   et ebibent sitientes divitias ejus.
Nihil in terra sine causa fit,
   et de humo non oritur dolor.
[Col. 1088A] Homo ad laborem nascitur,
   et avis ad volatum.
Quamobrem ego deprecabor Dominum,
   et ad Deum ponam eloquium meum:
Qui facit magna et inscrutabilia,
   et mirabilia absque numero:
Qui dat pluviam super faciem terrae,
   et irrigat aquis universa:
Qui ponit humiles in sublimi,
   et moerentes erigit sospitate:
Qui dissipat cogitationes malignorum,
   ne possint implere manus eorum quod ceperant.
Qui apprehendit sapientes in astutia eorum,
   et consilium pravorum dissipat:
Per diem incurrent tenebras,
   et quasi in nocte sic palpabunt in meridie.
Porro salvum faciet [Vulg. interserunt egenum] a
      gladio oris [b 1Kb] eorum,
   et de manu violenti pauperem.
[Col. 1088B] Et erit egeno spes,
   iniquitas autem contrahet os suum.
Beatus homo, qui corripitur a Deo:
   increpationem ergo Domini ne reprobes:
Quia ipse vulnerat, et medetur:
   percutit, et manus ejus sanabunt.
In sex tribulationibus liberabit te,
   et in septima non tanget te malum.
In fame eruet te [c 1Kb] de morte,
   et in bello de manu gladii.
A flagello linguae absconderis,
   et non timebis calamitatem cum venerit.
In vastitate et fame ridebis,
   et bestias [Al. bestiam] terrae non formidabis.
Sed cum lapidibus regionum pactum tuum,
   et bestiae terrae pacificae erunt tibi.
Et scies quod pacem habeat tabernaculum tuum,
   et visitans speciem tuam, non peccabis.
Scies quoque quoniam multiplex erit semen tuum,
   et progenies tua quasi [d 1Kb] herba terrae.
[Col. 1088C] Ingredieris in abundantia sepulcrum,
   sicut infertur acervus [e 1Kb] in tempore suo.
Ecce, hoc, ut investigavimus, ita est:
   quod auditum, mente pertracta.

RESPONDENS AUTEM JOB, DIXIT:

[Cap. VI.] Utinam appenderentur peccata mea, quibus
      iram merui:
   et calamitas, quam patior, in statera,
   quasi arena maris haec gravior appareret:
Unde [f 6Kb] et verba mea dolore sunt plena:
   quia sagittae Domini in me sunt;
Quarum indignatio ebibit spiritum meum,
   et terrores Domini militant contra me.
Numquid rugiet onager cum habuerit herbam?
   aut mugiet bos cum ante praesepe plenum steterit?
Aut poterit comedi insulsum, quod non sale conditum?
   aut potest aliquis gustare, quod [g 2Kb] gustatum affert
      mortem?
[Col. 1089A] Quae prius tangere nolebat anima mea,
   nunc prae angustia, cibi mei sunt.
Quis det, ut veniat petitio mea:
   et quod exspecto, tribuat mihi Deus?
   et qui coepit, ipse me conterat?
Solvat manum suam, et succidat me?
   Et haec mihi sit consolatio,
   ut affligens me dolore, non parcat,
   nec contradicam sermonibus Sancti.
Quae est enim fortitudo mea, ut sustineam?
   aut quis finis meus, ut patienter agam?
Nec fortitudo lapidum fortitudo mea,
   nec caro mea aenea [Al. aerea] est.
Ecce, non est auxilium mihi in me,
   et necessarii quoque mei recesserunt a me.
Qui tollit ab amico suo misericordiam,
   timorem Domini derelinquit.
Fratres mei praeterierunt me,
   sicut torrens qui raptim transit in convallibus.
Qui timent pruinam, irruet super eos nix,
   [Col. 1089B] tempore, quo fuerint dissipati, peribunt:
   et ut incaluerit [Al. incaluerint], solventur de loco
      suo.
Involutae sunt semitae gressuum eorum:
   ambulabunt in vacuum, et peribunt.
Considerate semitas Thema [Al. Theman], itinera
      Saba [Al. Sabain],
   et exspectate [Al. spectate] paulisper.
Confusi sunt, quia speraverunt [Al. speravi]:
   venerunt quoque usque ad me, et pudore cooperti
      sunt.
Nunc venistis:
   et modo videntes plagam meam, timetis.
Numquid dixi: Afferte mihi,
   et de substantia vestra donate mihi?
Vel, Liberate me de manu hostis,
   et de manu robustorum eruite me?
Docete me, et ego tacebo;
   et si quid forte ignoravi, instruite me.
[Col. 1089C] Quare detraxistis sermonibus veritatis,
   cum e vobis nullus sit qui possit arguere [Al. add. me]?
Ad increpandum tantum eloquia concinnatis,
   et in ventum verba profertis.
Super pupillum irruitis,
   et subvertere nitimini amicum vestrum.
Verumtamen quod coepistis, explete:
   praebete aurem, et videte an mentiar.
Respondete, obsecro, absque contentione:
   et loquentes id quod justum est, judicate.
Et non invenietis in lingua mea iniquitatem,
   nec in faucibus meis stultitia personabit.
[Cap. VII.] Militia est vita hominis super terram:
   et sicut dies mercenarii dies ejus.
Sicut servus desiderat umbram,
   et sicut mercenarius praestolatur finem operis sui:
Sic et ego habui menses vacuos,
   et noctes laboriosas enumeravi mihi.
Si dormiero, dico [Al. dicam]: Quando consurgam?
   [Col. 1089D] et rursum exspectabo [a 1Kb] vesperam,
   et replebor doloribus usque ad tenebras.
Induta est caro mea putredine et sordibus pulveris,
   [Col. 1090A] cutis mea aruit, et contracta est.
Dies mei velocius transierunt quam a texente tela
      succiditur,
   et consumpti sunt absque ulla spe.
Memento quia ventus est vita mea,
   et non revertetur oculus meus, ut videat bona.
Nec aspiciet me visus hominis:
   oculi tui in me, et non subsistam.
[b 1Kb] Sicut consumitur nubes, et pertransit:
   sic qui descenderit ad inferos, non ascendet.
Nec revertetur ultra in domum suam,
   neque cognoscet eum amplius locus ejus.
Quapropter et ego non parcam ori meo,
   loquar in tribulatione spiritus mei:
    [c 1Kb] confabulabor cum amaritudine animae meae.
Numquid mare sum ego, aut cetus,
   quia circumdedisti me carcere?
Si dixero: Consolabitur me lectulus meus,
   et revelabor loquens mecum in stratu meo:
Terrebis me per somnia,
   [Col. 1090B] et per visiones horrore concuties.
Quam ob rem elegit suspendium anima mea,
   et mortem ossa mea.
Desperavi, nequaquam ultra jam vivam:
   parce mihi, nihil enim sunt dies mei.
Quid est homo, quia magnificas eum?
   aut quia ponis [Al. quid appones] [d 1Kb] erga eum eo
      tuum?
Visitas eum diluculo,
   et subito probas illum:
Usquequo non parcis mihi,
   nec dimittis me ut glutiam salivam meam?
Peccavi, quid faciam tibi, o custos hominum?
   quare posuisti me contrarium tibi,
   et factus sum mihimetipsi gravis?
Cur non tollis peccatum meum,
   et quare non aufers iniquitatem meam?
Ecce, nunc in pulvere dormiam:
   Et si mane me quaesieris, non subsistam.

[Col. 1090C] RESPONDENS AUTEM BALDAD SUITES, DIXIT:

[Cap. VIII.] Usquequo loqueris talia,
   et spiritus multiplex sermones oris tui?
Numquid Deus supplantat judicium:
   et omnipotens subvertit quod justum est?
Etiam si filii tui peccaverunt ei,
   et dimisit eos in manu iniquitatis suae:
Tu tamen si diluculo consurrexeris ad Deum,
   et Omnipotentem fueris deprecatus:
Si [e 1Kb] mundus et rectus incesseris,
   statim evigilabit ad te,
   et pacatum reddet habitaculum justitiae tuae:
Intantum, ut priora tua fuerint parva,
   et novissima tua multiplicentur nimis.
Interroga [f 1Kb] enim generationem pristinam,
   et diligenter investiga patrum memoriam:
(hesterni quippe sumus, et ignoramus quoniam sicut
      umbra dies nostri sunt super terram.)
Et ipsi docebunt te:
   [Col. 1090D] loquentur tibi, et de corde suo proferent eloquia.
Numquid virere potest scirpus absque humore?
   aut crescere [g 4Kb] biblus sine aqua;
[Col. 1091A] Cum adhuc sit in [Al. adhaesit in] flore, nec carpatur
      manu,
   ante omnes herbas arescit:
Sic viae omnium qui obliviscuntur Deum,
   et spes hypocritae peribit:
Non ei placebit vecordia sua,
   et sicut tela aranearum fiducia ejus.
Innitetur super domum suam, et non stabit:
   fulciet eam, et non consurget:
Humectus videtur antequam veniat sol,
   et in ortu suo germen ejus egreditur [Al. egredietur].
Super acervum petrarum radices ejus densabuntur:
   et inter lapides commorabitur.
Si absorbuerit eum de loco suo,
   negabit eum, et dicet: Non novi [Al. vidi] te.
Haec est enim laetitia viae ejus,
   ut rursum [Al. sursum] de terra alii germinentur.
Deus non projiciet simplicem,
   nec porriget [Al. porrigit] manum malignis:
[Col. 1091B] Donec impleatur risu os tuum,
   et labia tua jubilo.
Qui oderunt te, induentur confusione:
   et tabernaculum impiorum non subsistet.

ET RESPONDENS [a 1Kb] , AIT:

[Cap. IX.] Vere scio quod ita sit,
   et quod non justificetur homo compositus [Al. comparatus]
      Deo.
Si voluerit contendere cum eo,
   non poterit ei respondere unum pro mille.
Sapiens corde est, et fortis robore:
   quis restitit [Al. resistet] ei, et pacem habuit?
Qui transtulit montes, et nescierunt
   hi quos subvertit in furore suo.
Qui commovet [Al. commovit] terram de loco suo,
   et columnae ejus concutiuntur.
Qui praecipit soli, et non oritur [Al. orietur],
   et stellas claudit quasi sub signaculo:
[Col. 1091C] Qui extendit coelos solus,
   et graditur super fluctus maris.
Qui facit Arcturum, et Oriona, et Hyadas,
   et interiora austri.
Qui facit magna, et incomprehensibilia,
   et mirabilia, quorum non est numerus.
Si venerit ad me, non videbo:
   si abierit, non intelligam eum.
Si repente interroget, quis respondebit ei?
   vel quis dicere potest: Cur [Al. add. ita] facis?
Deus, cujus nemo irae resistere potest,
   et sub quo curvantur [Al. turbantur] qui portant
      orbem.
Quantus ergo sum ego, qui respondeam ei,
   et loquar verbis meis cum eo?
Qui etiam si habuero quidpiam justum, non respondebo,
   sed meum judicem deprecabor;
   et cum invocantem exaudierit me,
   non credo quod audierit [Al. exaudierit] vocem
      [Col. 1091D] meam.
In turbine enim conteret me,
   et multiplicabit vulnera mea etiam sine causa.
Non concedit requiescere spiritum meum,
   et implet me amaritudinibus.
Si fortitudo quaeritur, robustissimus est:
   si aequitas judicii, nemo pro me audet testimonium
      dicere.
[Col. 1092A] Si justificare me voluero, os meum condemnabit me:
   si innocentem ostendere, pravum me comprobabit.
Etiam si simplex fuero, hoc ipsum ignorabit anima
      mea,
   et taedebit me vitae meae.
Unum est quod locutus sum,
   et innocentem et impium ipse consumit.
Si flagellat, occidat semel,
   et non de poenis innocentium rideat.
Terra data est in manu [Al. manus] impii,
   vultum judicium ejus operit.
   Quod si non ille est, quis ergo est?
Dies mei velociores fuerunt cursore:
   fugerunt, et non viderunt bonum.
Pertransierunt quasi naves poma portantes,
   sicut aquila volans ad escam.
Cum dixero: Nequaquam ita loquar:
   commuto faciem meam, et dolore torqueor.
Verebar omnia opera mea,
   [Col. 1092B] sciens quod non parceres delinquenti.
Si autem et sic impius sum,
   quare frustra laboravi?
Si lotus fuero quasi aquis nivis,
   et fulserint velut mundissimae manus meae:
Tamen sordibus intinges me,
   et abominabuntur me vestimenta mea.
Neque enim viro qui similis mei est, respondebo:
   nec qui mecum in judicio ex aequo possit audiri.
Non est qui utrumque valeat arguere,
   et ponere manum suam in ambobus.
Auferat a me virgam suam,
   et pavor ejus non me terreat.
Loquar, et non timebo eum:
   neque enim possum metuens respondere.
[Cap. X.] Taedet animam meam vitae meae,
   dimittam adversum me eloquium meum,
   loquar in amaritudine animae meae.
Dicam Deo: Noli me condemnare:
   [Col. 1092C] indica mihi cur me ita judices?
Numquid bonum tibi videtur, si calumnieris [Al. add. me],
   et opprimas me opus manuum tuarum,
   et consilium impiorum adjuves?
Numquid oculi carnei tibi sunt?
   aut sicut videt homo, [b 1Kb] et tu videbis [Al. vides]?
Numquid sicut dies hominis dies tui,
   et anni tui sicut humana sunt tempora,
Ut quaeras iniquitatem meam,
   et peccatum meum scruteris?
Et scias quia nihil impium fecerim,
   cum sit nemo qui de manu tua possit eruere [Al. evadere].
Manus tuae plasmaverunt me,
   et fecerunt me totum in circuitu [Al. gyro]:
   et sic repente praecipitas me?
Memento, quaeso, quod sicut lutum feceris me,
   et in pulverem reduces me.
Nonne sicut lac mulsisti me,
   [Col. 1092D] et sicut caseum me coagulasti?
Pelle et carnibus vestisti me,
   et ossibus et nervis compegisti me:
Vitam et misericordiam tribuisti mihi, et visitatio
      tua custodivit spiritum meum.
Licet haec celes in corde tuo,
   tamen scio quia universorum memineris.
Si peccavi, et ad horam pepercisti mihi:
   [Col. 1093A] cur ab iniquitate mea mundum me esse non pateris?
Et si impius fuero, vae mihi est:
   et si justus, non levabo caput,
   saturatus afflictione et miseria.
Et propter superbiam quasi leaenam capies me,
   reversusque mirabiliter me crucias.
Instauras testes tuos contra me,
   et multiplicas iram tuam adversus me,
   et poenae militant in me.
Quare de vulva eduxisti me?
   qui utinam consumptus essem,
   ne oculus me [Al. meus] videret.
Fuissem quasi non essem,
   de utero translatus ad tumulum.
Numquid non paucitas dierum meorum finietur brevi?
   dimitte ergo me, ut plangam paululum dolorem
      meum:
Antequam vadam, et non revertar ad terram tenebrosam,
   [Col. 1093B] et opertam mortis caligine:
   Terram miseriae et tenebrarum,
    [a 1Kb] Ubi umbra mortis, et nullus ordo,
   et sempiternus horror inhabitans [Al. inhabitat].

RESPONDENS AUTEM SOPHAR NAAMATHITES, DIXIT:

[Cap. XI.] Numquid qui multa loquitur, non et audiet?
   aut vir verbosus justificabitur?
Tibi soli tacebunt homines?
   et cum caeteros irriseris, a nullo confutaberis?
Dixisti enim: Purus est sermo meus,
   et mundus sum in conspectu tuo.
Atque utinam Deus loqueretur tecum,
   et aperiet labia sua tibi.
Ut ostenderet tibi secreta sapientiae,
   et quod multiplex esset lex ejus:
Et intelligeres quod multo minora exigaris a Deo
      [Al. ab eo],
   quam meretur iniquitas tua.
   [Col. 1093C] Forsitan vestigia Dei comprehendes,
   et usque ad perfectum Omnipotentem reperies?
      [h. Numquid vestigia Dei comprehendes, aut
      usque ad perfectum Omnipotentem reperies?]
Excelsior coelo est, et quid facies?
   profundior inferno, et unde cognosces?
Longior terra mensura ejus,
      et latior mari.
Si subverterit omnia, vel in unum coarctaverit.
   quis contradicet ei?
Ipse enim novit hominum vanitatem;
   et videns iniquitatem, nonne considerat?
Vir vanus in superbiam erigitur,
   et tamquam pullum onagri se liberum natum putat.
Tu autem firmasti cor tuum,
   et expandisti ad eum manus tuas.
Si iniquitatem, quae [b 1Kb] est in manu tua, abstuleris a te,
   et non manserit in tabernaculo tuo injustitia:
Tunc levare poteris faciem tuam absque macula,
   et eris stabilis, et non timebis.
   [Col. 1093D] Miseriae quoque oblivisceris,
   et quasi aquarum quae praeterierunt, recordaberis.
Et quasi meridianus [Al. medianus] fulgor consurget
      tibi ad vesperam,
   et cum te consumptum putaveris, orieris ut lucifer.
[Col. 1094A] Et habebis fiduciam, proposita tibi spe,
   et defossus securus dormies.
Requiesces, et non erit qui te exterreat:
   et deprecabuntur faciem tuam plurimi.
Oculi autem impiorum deficient,
   et effugium peribit ab eis,
   et spes eorum abominatio animae.

RESPONDENS AUTEM JOB, DIXIT:

[Cap. XII.] Ergo vos estis soli homines,
   et vobiscum [c 1Kb] morietur sapientia:
Et mihi est cor, sicut et vobis,
   nec inferior vestri sum:
   quis enim haec, quae nostis, ignorat?
Qui deridetur ab amico suo sicut ego,
   invocabit Deum et exaudiet [Al. exaudit] eum:
   deridetur enim justi simplicitas.
Lampas contempta apud cogitationes divitum,
   parata ad tempus statutum [Al. constitutum].
Abundant tabernacula praedonum,
   [Col. 1094B] et audacter provocant Deum,
   cum ipse dederit omnia in manibus eorum.
Nimirum interroga jumenta, et docebunt te:
   et volatilia coeli, et indicabunt tibi.
Loquere terrae, et respondebit tibi;
   et narrabunt [d 1Kb] pisces maris.
Quis ignorat quod omnia haec manus Domini fecerit?
In cujus manu anima omnis viventis,
   et spiritus universae carnis hominis.
Nonne auris verba dijudicat,
   et fauces comedentis, saporem?
In antiquis est sapientia,
   et in multo tempore prudentia.
Apud ipsum est sapientia et fortitudo,
   ipse habet consilium et intelligentiam.
Si destruxerit, nemo est qui aedificet:
   et si incluserit hominem, nullus est qui aperiat.
Si continuerit aquas, omnia siccabuntur:
   et si emiserit eas, subvertent terram.
[Col. 1094C] Apud ipsum est fortitudo et [e 1Kb] sapientia [h. lex]:
   ipse novit et decipientem,
   et eum qui decipitur.
Adducit consiliarios in stultum finem,
   et judices in stuporem.
Balteum regum dissolvit,
   et praecingit fune renes eorum.
Ducit sacerdotes inglorios,
   et optimates supplantat:
Commutans labium veracium,
   et doctrinam senum auferens,
Effundit despectionem super principes,
   eos, qui oppressi fuerant, relevans.
Qui revelat profunda de tenebris,
   et producit in lucem umbra [Al. umbras] mortis.
Qui multiplicat gentes et perdit eas,
   et subversa in integrum restituit [Al. restituet].
Qui immutat cor principum populi terrae,
   et decipit eos ut frustra incedant per invium:
Palpabunt quasi in tenebris, et non in luce,
   [Col. 1094D] et errare eos faciet quasi ebrios [h. ebrium].
[Cap. XIII.] Ecce omnia [Al. add. haec] vidit oculus
      meus,
   et audivit auris mea, et intellexi singula.
Secundum scientiam vestram et ego novi:
   nec inferior vestri sum:
[Col. 1095A] Sed tamen ad Omnipotentem loquar,
   et disputare cum Deo cupio:
Prius vos ostendens fabricatores mendacii,
   et cultores perversorum dogmatum.
Atque utinam taceretis,
   ut putaremini esse [Al. putarentur inter se] sapientes.
Audite ergo correptiones meas,
   et judicium labiorum meorum attendite.
Numquid Deus indiget vestro mendacio,
   ut pro illo loquamini dolos?
Numquid faciem ejus accipitis [Al. accepistis],
   et pro Deo judicare nitimini?
Aut placebit ei quem celare [Al celari] nihil potest?
   aut decipietur ut homo, vestris fraudulentiis?
Ipse vos arguet,
   quoniam in abscondito faciem ejus accipitis.
Statim ut se commoverit, turbabit vos,
   et terror ejus irruet super vos.
Memoria vestra comparabitur cineri,
   [Col. 1095B] et redigentur in lutum cervices vestrae.
Tacete paulisper, ut loquar
   quodcumque [Al. quaecumque] mihi mens suggesserit [Al. suggerit].
Quare lacero carnes meas dentibus meis,
   et animam meam porto in manibus meis?
Etiam si occiderit me, in ipso sperabo:
verumtamen vias meas in conspectu ejus arguam
      [Al. tac. arguam].
Et ipse erit salvator meus:
   non enim veniet in conspectu ejus omnis hypocrita.
Audite sermonem meum,
   et aenigmata percipite auribus vestris.
Si fuero judicatus.
   scio quod justus inveniar.
Quis est qui judicetur mecum? [a 1Kb] veniat in judicio
      [h. non habet, veniat in judicio].
   quare tacens consumor?
Duo tantum ne facias mihi,
   [Col. 1095C] et tunc a facie tua non abscondar:
Manum tuam longe fac a me,
   et formido tua non me terreat.
Voca me, et [Al. add. ego] respondebo tibi:
   aut certe loquar, et tu responde mihi.
Quantas habeo iniquitates et peccata?
   scelera mea et delicta ostende mihi.
Cur faciem tuam abscondis,
   et arbitraris me inimicum tuum?
Contra folium, quod vento rapitur, ostendis potentiam tuam,
   et stipulam siccam persequeris:
Scribis enim contra me amaritudines,
   et consumere me vis peccatis [h. et haereditare facies
      me peccata] adolescentiae meae.
Posuisti in nervo pedem meum,
   et observasti omnes semitas meas,
   et vestigia pedum meorum considerasti:
Qui quasi putredo consumendus sum,
   et quasi vestimentum, quod comeditur a tinea.
[Col. 1095D] [Cap. XIV.] Homo natus de muliere,
   brevi vivens tempore, repletur multis miseriis.
Qui quasi flos egreditur, et conteritur,
   et fugit [Al. fugiet] velut umbra, et numquam in
   eodem statu permanet.
Et dignum ducis super hujuscemodi aperire oculos
      tuos,
   et adducere eum [b 1Kb] tecum in judicium?
[Col. 1096A] Quis potest facere mundum de immundo conceptum
      semine?
   nonne tu qui solus es?
Breves dies hominis sunt,
   numerus mensium ejus apud te est:
   constituisti terminos ejus, qui praeteriri non poterunt.
Recede paululum ab eo, ut quiescat,
   donec optata veniat, quasi [Al. sicut] mercenarii
      dies ejus.
   Lignum habet spem:
   si praecisum fuerit, rursum virescit,
   et rami ejus pullulant.
Si senuerit in terra radix ejus,
   et in pulvere mortuus fuerit truncus illius.
Ad odorem aquae germinabit,
   et faciet comam quasi cum primum plantatum est;
Homo vero cum mortuus fuerit,
   et nudatus atque consumptus, ubi quaeso est?
Quomodo si recedant aquae de mari,
   [Col. 1096B] et fluvius vacuefactus arescat:
Sic homo cum dormierit, non resurget,
   donec atteratur coelum, non evigilabit,
   nec consurget de somno suo.
Quis mihi hoc tribuat, ut in inferno protegas me,
   et abscondas me, donec pertranseat furor tuus,
   et constituas mihi tempus, [c 1Kb] in quo recorderis
      mei?
Putasne mortuus homo rursum vivat?
   cunctis diebus, quibus nunc milito,
   exspecto donec veniat immutatio mea.
Vocabis me, et ego respondebo tibi:
   operi manuum tuarum porriges dexteram,
Tu quidem gressus meos dinumerasti,
   sed parces [Al parce] peccatis meis.
Signasti quasi in sacculo delicta mea,
   sed curasti iniquitatem meam.
Mons cadens defluit,
   et saxum transfertur de loco suo.
[Col. 1096C] Lapides excavant aquae,
   et alluvione paulatim terra consumitur:
   et hominem ergo similiter perdes.
Roborasti eum paululum ut in perpetuum transiret:
   immutabis faciem ejus, et emittes [Al. ut emittas]
      eum.
Sive nobiles fuerint filii ejus,
   sive ignobiles, non intelliget.
Attamen caro ejus dum vivet dolebit,
   et anima illius super semetipso [Al. semetipsum]
      lugebit.

RESPONDENS AUTEM ELIPHAZ THEMANITES, DIXIT:

[Cap. XV.] Numquid sapiens respondebit quasi in
      ventum loquens,
   et implebit ardore stomachum suum?
Arguis verbis eum qui non est aequalis tibi [Al. tui],
   et loqueris quod tibi non expedit.
Quantum in te est, evacuasti timorem,
   et tulisti preces coram Deo.
[Col. 1096D] Docuit enim iniquitas tua [Al. tac. tua] os tuum,
   et imitaris linguam [Al. verba] blasphemantium.
Condemnabit te os tuum, et non ego:
   et labia tua respondebunt tibi.
Numquid primus homo tu natus es,
   et ante colles formatus?
Numquid consilium Dei audisti,
   et inferior te erit ejus sapientia?
[Col. 1097A] Quid nosti quod ignoremus?
   quid intelligis quod nesciamus?
Et senes et antiqui sunt in nobis,
   multo [Al. multi] vetustiores quam patres tui.
Numquid grande est ut consoletur te Deus?
   sed verba tua prava hoc prohibent.
Quid te elevat cor tuum,
   et quasi magna cogitans, attonitos habes oculos?
Quid tumet contra Deum spiritus tuus,
   ut proferas de ore tuo hujuscemodi sermones?
Quid est homo, ut immaculatus sit,
   et ut justus appareat natus de muliere?
Ecce inter sanctos ejus nemo immutabilis,
   et coeli non sunt mundi in conspectu ejus.
Quanto magis abominabilis et inutilis homo,
   qui bibit quasi aquas iniquitatem!
Ostendam tibi, [a 1Kb] audi me:
   quod vidi, narrabo tibi.
Sapientes confitentur,
   et non abscondunt patres suos.
[Col. 1097B] Quibus solis data est terra,
   et non transivit alienus per eos.
Cunctis diebus suis impius superbit,
   et numerus annorum incertus est tyrannidi ejus.
Sonitus terroris semper in auribus illius:
   et cum pax sit, ille [Al. add. semper] insidias
      suspicatur.
Non credit quod reverti possit de tenebris [b 1Kb] ad
      lucem,
   circumspectans undique gladium.
Cum se moverit ad quaerendum panem,
   novit quod paratus sit in manu ejus tenebrarum
      dies.
Terrebit eum tribulatio,
   et angustia vallabit eum,
   sicut regem qui praeparatur ad praelium.
Tetendit enim adversus Deum manum suam
   et contra Omnipotentem roboratus est.
Cucurrit adversus eum erecto collo,
   et pingui cervice armatus est.
[Col. 1097C] Operuit faciem ejus crassitudo,
   et de lateribus ejus arvina dependet.
Habitabit in civitatibus desolatis,
   et in domibus desertis, quae in tumulos sunt redactae.
Non ditabitur, nec perseverabit substantia ejus,
   nec mittet in terra radicem suam.
Non recedet de tenebris:
   ramos ejus arefaciet flamma,
   et auferetur spiritus oris sui.
Non credat frustra errore deceptus,
   quod aliquo pretio redimendus sit.
Antequam dies ejus impleantur, peribit:
   et manus ejus arescent.
Laedetur quasi vinea in primo flore botrus ejus,
   et quasi oliva projiciens [Al. projicient] florem
      suum.
Congregatio enim hypocritae sterilis,
   et ignis devorabit tabernacula eorum,
   [Col. 1097D] qui munera libenter accipiunt.
Concepit dolorem, et peperit iniquitatem,
   et uterus ejus praeparat dolos.

RESPONDENS AUTEM JOB, DIXIT:

[Cap. XVI.] Audivi frequenter talia,
   consolatores onerosi omnes vos estis.
Numquid habebunt finem verba ventosa?
   aut aliquid tibi molestum est si loquaris?
[Col. 1098A] Poteram et ego similia vestri loqui:
   atque utinam esset anima vestra pro anima mea:
Consolarer et ego vos sermonibus,
   et moverem caput meum super vos.
Roborarem vos ore meo:
   et moverem labia mea, quasi parcens vobis.
Sed quid agam?
   Si locutus fuero, non quiescet dolor meus:
   et si tacuero, non recedet a me.
Nunc autem oppressit me dolor meus.
   et in nihilum redacti sunt omnes [c 1Kb] artus mei.
Rugae meae testimonium dicunt contra me,
   et suscitatur falsiloquus adversus faciem meam
      contradicens mihi.
Collegit furorem suum in me,
   et comminans mihi, infremuit contra me dentibus
      suis:
   hostis meus terribilibus oculis me intuitus est.
Aperuerunt super me ora sua,
   exprobrantes percusserunt maxillam meam.
   [Col. 1098B] satiati sunt poenis meis.
Conclusit me Deus apud iniquum,
   et manibus impiorum me tradidit.
[d 1Kb] Ergo ille quondam opulentus,
   repente contritus sum?
Tenuit cervicem meam, et confregit me,
   et posuit me sibi quasi in signum.
Circumdedit me lanceis suis,
   convulneravit lumbos meos, et non pepercit,
   et effudit in terra viscera mea [h. fel meum].
Concidit me vulnere super vulnus,
   irruit in me quasi gigas.
Saccum consui super cutem meam,
   et operui cinere carnem meam.
Facies mea intumuit a fletu,
   et palpebrae meae caligaverunt.
Haec passus sum absque iniquitate manus meae,
   cum haberem mundas ad Deum preces.
Terra, ne operias sanguinem meum,
   [Col. 1098C] neque inveniat locum in te latendi clamor meus.
Ecce enim in coelo testis meus,
   et conscius meus in excelsis.
Verbosi mei amici [e 1Kb] ,
   ad Deum stillat oculus meus.
Atque utinam sic judicetur [Al. judicaretur] vir cum
      Deo,
   quomodo judicatur filius hominis cum collega
      suo.
Ecce enim breves [Al. brevi] anni transeunt,
   et semitam, per quam non revertar, ambulabo.
[Cap. XVII.] Spiritus meus attenuabitur,
   dies mei breviabuntur,
   et solum mihi superest sepulcrum.
Non peccavi,
   et in amaritudinibus moratur oculus meus.
Libera me, Domine, et pone me juxta te,
   et cujusvis manus pugnet contra me.
Cor eorum longe fecisti a disciplina,
   propterea non exaltabuntur.
   [Col. 1098D] Praedam pollicetur sociis,
   et oculi filiorum ejus deficient.
Posuit me quasi in proverbium vulgi,
   et [f 1Kb] exemplum sum coram eis.
Caligavit [Al. caliginavit] ab indignatione oculus
      meus,
   et membra mea quasi in nihilum redacta sunt.
Stupebunt justi [Al. injusti] super hoc,
   et innocens contra hypocritam suscitabitur.
[Col. 1099A] Et tenebit justus viam suam,
   et mundis [Al. mundus] manibus addet fortitudinem.
Igitur vos omnes convertimini, et venite,
   et non inveniam in vobis ullum sapientem.
Dies mei transierunt;
   cogitationes meae dissipatae sunt, torquentes cor
      meum.
Noctem verterunt in diem,
   et rursum post tenebras spero lucem.
Si sustinuero, infernus domus mea est,
   in tenebris stravi lectulum meum,
Putredini dixi: Pater meus es,
   mater mea et soror mea, vermibus.
Ubi est ergo nunc praestolatio mea,
   et patientiam meam quis considerat?
In profundissimum infernum descendent omnia mea:
   putasne, saltem ibi erit requies mihi?

RESPONDENS AUTEM BALDAD SUITES, DIXIT:

[Col. 1099B] [Cap. XVIII.] Usque ad quem finem verba jactabitis
      [Al. jactatis]?
   intelligite prius, et sic loquamur:
Quare reputati sumus ut jumenta,
   et sorduimus coram vobis?
Qui perdis animam tuam in furore tuo,
   numquid propter te derelinquetur terra,
   et transferentur rupes de loco suo?
Nonne lux impii exstinguetur,
   nec splendebit flamma ignis ejus?
Lux obtenebrescet in tabernaculo illius,
   et lucerna, quae super eum est, exstinguetur.
Arctabuntur gressus virtutis ejus,
   et praecipitabit eum consilium suum.
Immisit enim in rete pedes suos,
   et in maculis ejus ambulat.
Tenebitur planta illius laqueo,
   et exardescet contra eum sitis.
Abscondita est in terra pedica ejus,
   [Col. 1099C] et decipula illius super semitam.
Undique terrebunt eum formidines,
   et involvent cum pedes ejus [Al. tacet ejus].
Attenuetur fame robur ejus,
   et inedia invadat costas illius.
Devoret pulchritudinem cutis ejus,
   consumat brachia illius primogenita mors.
Avellatur de tabernaculo suo fiducia ejus,
   et calcet super eum, quasi rex, interitus.
Habitent in tabernaculo illius socii ejus qui non est,
   aspergatur in tabernaculo ejus sulphur.
Deorsum radices ejus siccentur,
   sursum autem atteratur messis ejus.
Memoria illius pereat de terra,
   et non celebretur nomen ejus in plateis.
Expellet eum de luce in tenebras,
   et de orbe [Al. urbe] transferet eum.
Non erit semen ejus neque progenies in populo suo
   nec ullae reliquiae [Al. requies] in regionibus ejus.
In die ejus stupebunt novissimi,
   [Col. 1099D] et primos invadet horror.
Haec sunt ergo tabernacula iniqui,
   [Col. 1100A] et iste locus ejus qui ignorat Deum.

RESPONDENS AUTEM JOB, DIXIT:

[Cap. XIX.] Usquequo affligitis animam meam,
   et atteritis me sermonibus?
En, decies confunditis me,
   et non erubescitis opprimentes me,
Nempe, etsi ignoravi,
   mecum erit [Al. est] ignorantia mea.
At [Al. Aut] vos contra me erigimini,
   et arguitis me opprobriis meis [Al. vestris].
Saltem nunc intelligite,
   quia Deus non aequo [Al. in aequo] judicio afflixerit
      me,
   et flagellis suis me cinxerit.
Ecce clamabo vim patiens, et nemo audiet:
   vociferabor, et non est qui judicet.
Semitam meam circumsepsit, et transire non possum,
   et in calle meo tenebras posuit.
Spoliavit me gloria mea,
   [Col. 1100B] et abstulit coronam de capite meo:
Destruxit me undique, et pereo,
   et quasi evulsae arboris [Al. arbori] abstulit spem
      meam.
Iratus est contra me furor ejus,
   et sic me habuit quasi hostem suum.
Simul venerunt latrones ejus,
   et fecerunt sibi viam per me,
   et obsederunt in gyro tabernaculum meum.
Fratres meos longe fecit a me,
   et noti mei quasi alieni recesserunt a me.
Dereliquerunt me propinqui [Al. vicini] mei:
   et qui me noverant, obliti sunt mei.
Inquilini domus meae, et ancillae meae,
   sicut alienum habuerunt me,
   et quasi peregrinus fui in oculis eorum.
Servum meum vocavi, et non respondit [Al. add. mihi],
   ore proprio deprecabar illum.
Halitum [Al. Habitum] meum exhorruit uxor mea,
   [Col. 1100C] et orabam filios uteri mei.
Stulti quoque despiciebant me,
   et cum ab eis recessissem, detrahebant mihi.
Abominati me sunt quondam [Al. tac. quondam] consiliarii
      mei:
   et quem maxime diligebam, aversatus est me.
Pelli meae, consumptis carnibus, adhaesit os meum,
   et derelicta sunt tantummodo labia circa dentes
      meos.
Miseremini mei, miseremini mei, saltem vos amici
      mei,
   quia manus Domini tetigit me.
Quare persequimini me sicut Deus,
   et carnibus meis saturamini:
Quis mihi tribuat ut scribantur sermones mei?
   quis mihi det ut exarentur in libro
   stylo ferreo, et plumbi lamina,
   vel [a 17Kb] celte sculpantur in silice?
Scio enim quod Redemptor meus vivit,
   et in novissimo die de terra surrecturus sum:
[Col. 1100D] Et rursus circumdabor pelle mea,
   et in carne mea videbo Deum.
[Col. 1101A] Quem visurus sum ego ipse, [a 1Kb]
   et oculi mei conspecturi sunt, et non alius:
   resposita est haec spes mea in sinu meo.
Quare ergo nunc dicitis: Persequamur eum,
   et radicem verbi inveniamus contra eum?
Fugite ergo a facie gladii,
   quoniam ultor iniquitatum gladius est:
   et scitote esse judicium.

RESPONDENS AUTEM SOPHAR NAAMATHITES, DIXIT:

[Cap. XX.] Idcirco cogitationes meae variae succedunt
      sibi,
   et [b 1Kb] mens diversa rapitur.
Doctrinam, qua me arguis, audiam,
   et spiritus intelligentiae meae respondebit mihi.
Hoc scio a principio, ex quo positus est homo super
      terram:
   quod laus impiorum brevis sit,
   et gaudium hypocritae ad instar puncti.
Si ascenderit usque ad ceolum superbia ejus,
   [Col. 1101B] et caput ejus nubes tetigerit:
Quasi sterquilinium in fine perdetur:
   et qui eum viderant, dicent: Ubi est?
Velut somnium avolans non invenietur,
   transiet sicut visio nocturna.
Oculus, qui eum viderat, non videbit,
   neque ultra intuebitur eum locus suus.
Filii ejus atterentur egestate,
   et manus illius reddent ei dolorem suum.
Ossa ejus implebuntur vitiis adolescentiae ejus,
   et cum eo in pulvere dormient.
Cum enim dulce fuerit in ore ejus malum,
   abscondet illud sub lingua sua.
Parcet illi, et non derelinquet illud,
   et celabit in gutture suo.
Panis ejus in utero illius vertetur
   in fel aspidum intrinsecus.
Divitias quas devoravit, evomet,
   et de ventre illius extrahet eas Deus.
[Col. 1101C] Caput aspidum suget [Al. surget],
   occidet eum lingua viperae.
(Non videat rivulos fluminis,
   torrentes mellis, et butyri.)
Luet quae fecit omnia, nec tamen consumetur:
   juxta multitudinem adinventionum suarum, sic et
      sustinebit.
Quoniam confringens nudavit pauperes:
   domum rapuit, et non aedificavit eam.
Nec est satiatus venter ejus:
   et cum habuerit quae concupierat, possidere non
      poterit.
Non remansit de cibo ejus,
   et propterea nihil permanebit de bonis ejus.
Cum satiatus fuerit, arctabitur,
   aestuabit, et omnis dolor irruet in [Al. super] eum.
Utinam impleatur venter ejus,
   ut emittat in eum iram furoris sui,
   et pluat super illum bellum suum.
Fugiet arma ferrea,
   [Col. 1101D] et irruet in arcum aereum.
Eductus, et egrediens de vagina sua, et fulgurans,
   in amaritudine sua vadit [c 1Kb] :
   et venient super eum horribiles.
Omnes tenebrae absconditae sunt in occultis ejus:
   devorabit eum ignis, qui non succenditur;
   affligetur relictus in tabernaculo suo.
Revelabunt coeli iniquitatem ejus,
   [Col. 1102A] et terra consurget adversus eum.
Apertum erit germen domus illius,
   detrahetur in die furoris Dei.
Haec est pars hominis impii a Deo,
   et haereditas verborum ejus a Domino.

RESPONDENS AUTEM JOB, DIXIT:

[Cap. XXI.] Audite, quaeso, sermones meos,
   et agite poenitentiam.
Sustinete me, et ego loquar;
   et post mea, si videbitur, verba, ridete.
Numquid contra hominem disputatio mea est,
   ut merito non debeam constristari?
Attendite me, et obstupescite,
   et superponite digitum ori vestro:
Et ego quando recordatus fuero, pertimesco,
   et concutit carnem meam tremor.
Quare ergo impii vivunt,
   sublevati sunt, confortatique divitiis?
Semen eorum permanet coram eis,
   [Col. 1102B] propinquorum turba et nepotum in conspectu eorum.
Domus eorum securae sunt et pacatae,
   et non est virga Dei super illos.
Bos eorum concepit, et non abortivit:
   vacca peperit, et non est privata fetu suo.
Egrediuntur quasi greges parvuli eorum,
   et infantes eorum exsultant lusibus.
Tenent tympanum, et citharam,
   et gaudent ad sonitum organi.
Ducunt in bonis dies suos,
   et in puncto ad inferna descendunt.
Qui dixerunt Deo: Recede a nobis,
   et scientiam viarum tuarum nolumus.
Quid est Omnipotens, ut serviamus ei?
   et quid nobis prodest si oraverimus illum?
Verum tamen quia non sunt in manu eorum bona sua,
   consilium impiorum longe sit a me.
Quoties lucerna impiorum exstinguetur,
   [Col. 1102C] et superveniet eis inundatio.
   et dolores dividet furoris sui!
Erunt sicut paleae ante faciem venti,
   et sicut favilla quam turbo dispergit.
Deus servabit filiis illius dolorem patris:
   et cum reddiderit, tunc sciet.
Videbunt oculi ejus interfectionem suam,
   et de furore Omnipotentis bibet.
Quid enim ad eum pertinet de domo sua [d 1Kb] post se?
   et si numerus [e 1Kb] mensium ejus dimidietur?
Numquid Deum quispiam docebit scientiam:
   qui excelsos judicat?
Iste moritur robustus et sanus,
   dives [Al. divisus] et felix.
Viscera ejus plena sunt adipe,
   et medullis ossa illius irrigantur.
Alius vero moritur in amaritudine animae [f 1Kb]
   absque ullis opibus.
Et tamen simul in pulvere dormient,
   et vermes operient eos.
[Col. 1102D] Certe novi cogitationes vestras,
   et sententias contra me iniquas.
Dicitis enim: Ubi est domus principis?
   et ubi tabernacula impiorum?
Interrogate quemlibet de viatoribus,
   et haec eadem eum intelligere cognoscetis.
Quia in diem perditionis servatur [Al. servabitur]
      malus,
   [Col. 1103A] et ad diem furoris ducetur.
Quis arguet coram eo viam ejus,
   et quae fecit, quis reddet illi?
Ipse ad sepulcra ducetur,
   et in congerie mortuorum vigilabit:
Dulcis fuit glareis [Al. gladiis] Cocyti,
   et post se omnem hominem trahet,
   et ante se innumerabiles.
Quomodo igitur consolamini me frustra,
   cum responsio vestra repugnare ostensa sit veritati?

RESPONDENS AUTEM ELIPHAZ THEMANITES, DIXIT:

[Cap. XXII.] Numquid Deo comparari potest homo,
   etiam cum perfectae fuerit scientiae?
Quid prodest Deo si justus fueris?
   aut quid ei confers, si [a 1Kb] immaculatae fuerint viae tuae.
Numquid timens te arguet te,
   et veniet tecum in judicium,
Et non propter malitiam tuam plurimam,
   et infinitas iniquitates tuas?
[Col. 1103B] Abstulisti enim pignus fratrum tuorum sine causa,
   et nudos exspoliasti vestibus.
Aquam lasso non dedisti,
   et esurienti subtraxisti panem.
In fortitudine brachii tui possidebas terram,
   et potentissimus obtinebas eam.
Viduas dimisisti vacuas,
   et lacertos pupillorum comminuisti.
Propterea circumdatus es laqueis,
   et conturbat te formido subita.
Et putabas te tenebras non visurum;
   et impetu aquarum inundantium non oppressum
      iri [Al. oppressurum].
An non cogitas quod Deus excelsior coelo sit,
   et super stellarum verticem sublimetur?
Et dicis: Quid enim novit Deus?
   et quasi per caliginem judicat.
Nubes latibulum ejus, nec nostra considerat,
   et circa cardines coeli perambulat.
[Col. 1103C] Numquid semitam saeculorum custodire cupis [Al. cupit],
   quam calcaverunt viri iniqui?
Qui sublati sunt ante tempus suum,
   et fluvius subvertit fundamentum eorum:
Qui dicebant Deo: Recede a nobis:
   et quasi nihil posset facere Omnipotens,
   aestimabant eum.
Cum ille implesset domos eorum bonis:
   quorum sententia procul sit a me.
Videbunt justi, et laetabuntur,
   et innocens subsannabit eos.
Nonne succisa est erectio eorum,
   et reliquias eorum devoravit ignis?
Acquiesce igitur ei [Al. tac. ei], et habeto pacem:
   et per haec habebis fructus optimos.
Suscipe ex ore illius legem,
   et pone sermones illius in corde tuo,
Si reversus fueris ad Omnipotentem, aedificaberis,
   et longe facies iniquitatem a tabernaculo tuo.
[Col. 1103D] Dabit pro terra silicem,
   et pro silice torrentes aureos.
Eritque Omnipotens contra hostes tuos,
   et argentum [b 1Kb] coacervabitur tibi.
Tunc super Omnipotentem deliciis afflues,
   et elevabis ad Deum faciem tuam.
Rogabis eum, et exaudiet te,
   et vota tua reddes.
Decernes rem, et eveniet tibi,
   et in viis tuis splendebit lumen.
Qui enim humiliatus fuerit, erit in gloria:
   et qui inclinaverit oculos, ipse salvabitur.
Salvabitur innocens,
   [Col. 1104A] salvabitur autem in [Al. tac. in] munditia manuum
      suarum.

RESPONDENS AUTEM JOB, AIT:

[Cap. XXIII.] Nunc quoque in amaritudine est sermo
   meus,
   et manus plagae meae aggravata est super gemitum
      meum.
Quis mihi tribuat ut cognoscam, et inveniam illum,
   et veniam usque ad solium ejus
Ponam coram eo judicium,
   et os meum replebo increpationibus.
Ut sciat verba quae mihi respondeat,
   et intelligam quid mihi loquatur.
Nolo multa fortitudine contendat mecum,
   nec magnitudinis suae mole me premat;
Proponat aequitatem contra me,
   et [c 1Kb] perveniat ad victoriam judicium meum.
Si ad orientem iero, non apparet:
   si ad occidentem, non intelligam eum.
[Col. 1104B] Si ad sinistram, quid agam? non apprehendam eum:
   si me vertam ad dexteram, non videbo illum.
Ipse vero scit viam meam,
   et probavit me quasi aurum quod per ignem
      transit.
Vestigia ejus secutus est pes meus;
   viam ejus custodivi, et non declinavi ex ea.
A mandatis labiorum ejus non recessi,
   et in sinu meo abscondi verba oris ejus.
Ipse enim solus est, nemo avertere potest cogitationem
      ejus:
   et anima ejus quodcumque [d 1Kb] voluit, fecit.
Cum expleverit in me voluntatem suam,
   et alia multa similia praesto sunt ei.
Et idcirco a facie ejus turbatus sum,
   et considerans eum, timore sollicitor [Al. sollicito].
Deus mollivit cor meum,
   et Omnipotens conturbavit me.
Non enim perii propter imminentes tenebras,
   [Col. 1104C] nec faciem meam operuit caligo.
[Cap. XXIV.] Ab Omnipotente non sunt abscondita
      tempora:
   qui autem noverunt eum [Al. Deum], ignorant
      dies illius.
Alii terminos transtulerunt,
   diripuerunt greges, et paverunt eos.
Asinum pupillorum abegerunt,
   et abstulerunt pro pignore bovem viduae.
Subverterunt pauperum viam,
   et oppresserunt pariter mansuetos terrae.
Alii quasi onagri in deserto egrediuntur ad opus
      suum:
   vigilantes ad praedam, praeparant panem liberis.
Agrum non suum demetunt:
   et vineam ejus, quem vi [e 1Kb] oppresserint, vindemiant.
Nudos dimittunt homines, indumenta tollentes,
   quibus non est operimentum in frigore.
Quos imbres montium rigant:
   [Col. 1104D] et non habentes velamen, amplexantur lapides.
Vim fecerunt depraedantes pupillos,
   et vulgum pauperum spoliaverunt.
Nudis et incedentibus absque vestitu
   et esurientibus tulerunt spicas.
Inter acervos eorum meridiati sunt,
   qui, calcatis torcularibus, sitiunt.
De civitatibus fecerunt viros gemere,
   et anima vulneratorum clamavit,
   et Deus inultum abire non patitur [Al. patiatur].
Ipsi fuerunt rebelles lumini,
   nescierunt vias ejus, nec reversi sunt per semitas
      ejus.
[Col. 1105A] Mane primo consurget homicida,
   interfecit egenum et pauperem;
      per noctem vero erit quasi [a 1Kb] fur.
Oculus adulteri observat caliginem,
   dicens: Non me videbit oculus:
   et operiet vultum suum.
Perfodit in tenebris domos,
   sicut in die condixerant sibi, et ignoraverunt lucem.
Si subito apparuerit aurora, arbitrantur umbram
      mortis:
   et sic in tenebris quasi in luce ambulant.
Levis est super faciem aquae:
   maledicta sit pars ejus in terra,
   nec ambulet per viam vinearum.
Ad nimium calorem transeat ab aquis nivium,
   et usque ad inferos peccatum illius.
Obliviscatur ejus misericordia:
   dulcedo illius vermes:
   Non sit in recordatione,
   sed conteratur quasi lignum infructuosum.
[Col. 1105B] Pavit enim sterilem, quae [Al. et quae] non parit,
   et viduae bene non fecit.
Detraxit fortes in fortitudine sua:
   et cum steterit, non credet [Al. credit] vitae suae.
Dedit ei Deus locum poenitentiae,
   et ille abutitur eo in superbiam:
   oculi autem ejus sunt in viis illius.
Elevati sunt ad modicum, et non subsistent,
   et humiliabuntur sicut omnia, et auferentur,
   et sicut summitates spicarum conterentur.
Quod si non est ita, quis me potest arguere esse
      mentitum,
   et ponere ante Deum verba mea?

RESPONDENS AUTEM BALDAD SUITES, DIXIT:

[Cap. XXV.] Potestas et terror apud eum est,
   qui [Al. si] facit concordiam in sublimibus suis.
Numquid est numerus militum ejus?
   et super quem non surget lumen illius?
[Col. 1105C] Numquid justificari potest homo comparatus Deo,
   aut apparere mundus natus ex muliere?
Ecce etiam [Al. enim] luna non splendet,
   et stellae non sunt mundae in conspectu ejus:
Quanto magis homo putredo,
   et filius hominis vermis!

RESPONDENS AUTEM JOB, DIXIT:

[Cap. XXVI.] Cujus adjutor es? numquid imbecillis
      [Al. imbecilli],
   et sustentas brachium ejus, qui non est fortis?
Cui dedisti consilium?
   forsitan illi, qui non habet sapientiam,
   et prudentiam tuam ostendisti plurimam.
Quem docere voluisti,
   nonne eum, qui fecit spiramentum?
Ecce gigantes gemunt sub aquis,
   et qui habitant cum eis [h. habitantes in eis].
Nudus est infernus coram illo,
   et nullum est operimentum perditioni.
[Col. 1105D] Qui extendit aquilonem super vacuum,
   et appendit terram super nihili.
Qui ligat aquas in nubibus suis,
   ut [h. et] non erumpant pariter deorsum.
Qui tenet vultum solii sui,
   et expandit super illud nebulam suam.
Terminum circumdedit aquis,
   usque dum finiantur lux [b 1Kb] et tenebrae.
Columnae coeli contremiscunt,
   et pavent ad nutum ejus.
In fortitudine illius repente maria congregata sunt,
   et prudentia ejus percussit superbum.
[Col. 1106A] Spiritus ejus ornavit coelos:
   et obstetricante manu ejus, eductus est coluber
      tortuosus [h. vectis].
Ecce, haec ex parte dicta sunt viarum ejus,
   et cum vix parvam stillam sermonis ejus audierimus,
   quis poterit tonitrum magnitudinis illius intueri?

ADDIDIT QUOQUE JOB, [c 1Kb] ASSUMENS PARABOLAM SUAM, ET DIXIT:

[Cap. XXVII.] Vivit Deus, qui abstulit judicium meum,
   et Omnipotens, qui ad amaritudinem adduxit animam
      meam.
Quia donec superest halitus in me,
   et spiritus Dei in naribus meis,
Non loquentur labia mea iniquitatem,
   nec lingua mea meditabitur mendacium.
Absit a me ut justos esse vos judicem:
   [Col. 1106B] donec deficiam, non recedam ab innocentia mea.
Justificationem meam, quam coepi tenere, non deseram:
   nec enim reprehendit [Al. comprehendit] me cor
      meum in omni vita mea.
Sit ut impius, inimicus meus:
   et adversarius meus quasi iniquus.
Quae enim spes est hypocritae si avare rapiat,
   et non liberet Deus animam ejus [h. Numquid
      liberabit Deus animam ejus]?
Numquid clamorem ejus Deus audiet,
   cum venerit super illum angustia?
Aut poterit in Omnipotente delectari,
   et invocare Deum in omni tempore?
Docebo vos [d 1Kb] per manum Dei
   quae Omnipotens habeat, nec abscondam.
Ecce vos omnes nostis,
   et ut [Al. tac. ut] quid sine causa vana loquimini,
Haec est pars hominis impii apud Deum,
   et haereditas violentorum, quam ab Omnipotente
      [Col. 1106C] suscipient.
Si multiplicati fuerint filii ejus, in gladio erunt,
   et nepotes ejus non saturabuntur pane.
Qui reliqui fuerint ex eo, sepelientur in interitu,
   et viduae illius non [e 23Kb] plorabunt.
Si comportaverit quasi terram [h. pulverem] argentum,
   et sicut lutum praeparaverit vestimenta.
Praeparabit quidem, sed justus vestietur illis:
   et argentum innocens dividet.
Aedificavit sicut tinea domum suam,
   et sicut custos fecit umbraculum.
Dives cum dormierit, nihil secum auferet:
   aperiet oculos suos, et nihil inveniet.
Apprehendet eum quasi aqua inopia,
   nocte opprimet eum tempestas:
Tollet eum ventus [h. non habet] urens, et auferet,
   et velut turbo rapiet eum de loco suo.
Et mittet super eum, et non parcet:
   [Col. 1106D] de manu ejus fugiens [Al. tac. fugiens] fugiet.
Stringet super eum manus suas,
   et sibilabit super illum, intuens locum ejus.
[Cap. XXVIII.] Habet argentum, venarum suarum
      principia:
   et auro locus est, in quo conflatur.
Ferrum de terra tollitur:
   et lapis solutus calore in aes vertitur.
Tempus posuit tenebris,
   et universorum finem ipse considerat,
   lapidem quoque caliginis, et umbram mortis.
   Dividit [h. divisit] torrens a populo peregrinante,
   [Col. 1107A] eos, quos oblitus est pes egentis [a 1Kb] hominis, et invios.
Terra, de qua oriebatur panis,
   in loco suo igne subversa est.
Locus sapphiri lapides ejus,
   et glebae illius aurum.
Semitam ignoravit avis,
   nec intuitus est [b 1Kb] eam oculus vulturis.
Non calcaverunt eam filii institorum [h. superbi],
   nec pertransivit [Al. tac. pertransivit] per eam leaena.
Ad silicem extendit manum suam,
   subvertit a radicibus montes,
In petris rivos scidit,
   et omne pretiosum vidit oculus ejus.
Profunda quoque fluviorum scrutatus est,
   et abscondita produxit in lucem.
Sapientia vero ubi invenitur,
   et quis est locus intelligentiae?
Nescit homo pretium ejus,
   nec invenitur in terra suaviter viventium [h. Non
      [Col. 1107B] invenitur in terra viventium].
Abyssus dicit: Non est in me:
   et mare loquitur: Non est mecum.
Non dabitur aurum obryzum pro ea,
   nec appendetur argentum in commutatione ejus.
Non conferetur tinctis Indiae coloribus,
   nec lapidi sardonycho pretiosissimo, vel sapphiro.
Non adaequabitur ei aurum vel vitrum,
   nec commutabuntur pro ea vasa auri.
Excelsa et eminentia non memorabuntur comparatione
      ejus,
   trahitur autem sapientia de occultis.
Non adaequabitur ei [c 9Kb] topazium de Aethiopia,
   nec tincturae mundissimae [h. Non auro mundo]
      componentur.
Unde ergo sapientia veniet [Al. venit]?
   et quis est locus intelligentiae?
Abscondita est ab oculis omnium viventium,
   volucres quoque coeli latet.
[Col. 1107C] Perditio et mors dixerunt:
Auribus nostris audivimus famam ejus,
Deus intelligit viam ejus,
   et ipse novit locum illius.
Ipse enim fines mundi intuetur:
   et omnia, quae sub coelo sunt, respicit.
Qui fecit ventis pondus,
   et aquas appendit in mensura:
Quando ponebat pluviis legem,
   et viam procellis sonantibus,
Tunc vidit illam, et enarravit.
   et praeparavit et investigavit,
Et dixit homini [h. Adam]: Ecce timor Domini, ipsa
      est sapientia:
   et recedere a malo, intelligentia.

ADDIDIT QUOQUE JOB, ASSUMENS PARABOLAM SUAM, ET DIXIT:

[Cap. XXIX.] Quis mihi tribuat, ut sim juxta menses
      pristinos,
   [Col. 1107D] secundum dies quibus Deus custodiebat me?
Quando splendebat lucerna ejus super caput meum,
   et ad lumen ejus ambulabam in tenebris;
Sicut fui in diebus adolescentiae meae,
   quando secreto Deus [h. secretum Dei] erat in
      tabernaculo meo;
[Col. 1108A] Quando erat Omnipotens mecum:
   et in circuitu meo pueri mei;
Quando lavabam pedes meos butyro,
   et petra fundebat mihi rivos olei;
Quando procedebam ad portam civitatis,
   et in platea parabant cathedram mihi.
Videbant me juvenes, et abscondebantur:
   et senes assurgentes stabant.
Principes cessabant loqui,
   et digitum superponebant ori suo.
Vocem suam cohibebant duces,
   et lingua eorum gutturi suo adhaerebat.
Auris audiens beatificabat me,
   et oculus videns testimonium reddebat mihi.
Quod [Al. Eo quod] liberassem pauperem vociferantem,
   et [d 1Kb] pupillum, cui non esset adjutor.
Benedictio perituri super me veniebat,
   et cor viduae consolatus sum.
Justitia indutus sum, et vestivit [Al. vestivi] me,
   [Col. 1108B] sicut vestimento et diademate, judicio meo.
Oculus fui caeco,
   et pes claudo.
Pater eram pauperum:
   et causam quam nesciebam, diligentissime investigabam.
Conterebam molas iniqui,
   et de dentibus illius auferebam praedam.
Dicebamque: In nidulo meo moriar,
   et sicut palma [h. arena] multiplicabo dies.
Radix mea aperta est secus aquas,
   et ros morabitur in messione mea.
Gloria mea semper innovabitur,
   et arcus meus in manu mea instaurabitur.
Qui me audiebant, exspectabant sententiam,
   et intenti tacebant ad consilium meum,
Verbis meis addere nihil audebant,
   et super illos stillabat eloquium meum;
Exspectabant me sicut pluviam,
   [Col. 1108C] et os suum aperiebant quasi ad imbrem serotinum;
Si quando ridebam ad eos, non credebant,
   et lux vultus mei non cadebat in terram.
Si voluissem ire ad eos, sedebam primus:
   cumque sederem quasi rex, circumstante exercitu [e 1Kb] ,
   eram tamen moerentium consolator.
[Cap. XXX.] Nunc autem derident me juniores tempore,
   quorum non dignabar patres ponere cum canibus
      gregis mei:
Quorum virtus manuum erat mihi pro nihilo,
   et vita ipsa putabantur indigni.
Egestate et fame steriles,
   qui rodebant in solitudine, squallentes calamitate
      et miseria.
Et mandebant herbas, et arborum cortices,
   et radix juniperorum erat cibus eorum.
Qui de convallibus ista rapientes,
   cum singula reperissent, ad ea cum clamore currebant.
[Col. 1108D] In desertis habitabant torrentium,
   et in cavernis terrae, vel super glaream.
Qui inter hujuscemodi laetabantur [h. inter arbusta
      laetabantur],
   et esse sub sentibus delicias computabant,
Filii stultorum et ignobilium,
   [Col. 1109A] in terra penitus non parentes.
Nunc in eorum canticum versus sum,
   et factus sum eis [Al. add. in] proverbium:
Abominantur me, et longe fugiunt a me,
   et faciem meam conspuere non verentur.
Pharetram enim suam aperuit, et afflixit me,
   et frenum posuit in os meum.
Ad dexteram orientis calamitates meae illico surrexerunt:
   pedes meos subverterunt,
   et oppresserunt quasi fluctibus semitis suis.
Dissipaverunt itinera mea,
   insidiati sunt mihi, et praevaluerunt,
   et non fuit qui ferret auxilium.
Quasi rupto muro, et aperta janua [h. fracta janua],
      irruerunt super me,
   et ad meas miserias devoluti sunt.
Redactus sum in nihili:
   abstulisti quasi ventus desiderium meum:
   et velut nubes pertransiit salus mea.
[Col. 1109B] Nunc autem in memetipso marcescit anima mea,
   et possident me dies afflictionis.
Nocte os meum perforatur doloribus;
   et qui me comedunt, non dormiunt.
In multitudine eorum consumitur vestimentum meum,
   et quasi capitio tunicae succinxerunt me.
Comparatus sum luto,
   et assimilatus sum favillae et cineri.
Clamo ad te, et non exaudis me:
   sto, et non respicis me.
Mutatus es mihi in crudelem,
   et in duritia manus tuae adversaris mihi.
Elevasti me,
   et quasi super ventum ponens
   elisisti me valide,
Scio enim quia morti trades me,
   ubi constituta est domus omni viventi.
Verumtamen non ad consummationem [a 1Kb] meam emittis
      manum tuam:
   [Col. 1109C] et si corruerint, ipse salvabis.
Flebam quondam super eo qui afflictus erat,
   et compatiebatur anima mea pauperi.
Exspectabam bona, et venerunt mihi mala:
   praestolabar lucem, et eruperunt tenebrae.
Interiora mea efferbuerunt absque ulla requie,
   praevenerunt me dies afflictionis.
Moerens incedebam, sine furore;
   consurgens, in turba clamavi.
Frater fui draconum,
   et socius struthionum,
Cutis mea denigrata est super me,
   et ossa mea aruerunt prae caumate.
Versa est [h. Et fuit] in luctum cithara mea,
   et organum meum in vocem flentium.
[Cap. XXXI.] Pepigi foedus cum oculis meis,
   ut ne cogitarem quidem de virgine.
Quam enim partem haberet Deus in me desuper [b 1Kb] ,
   et haereditatem Omnipotens de excelsis?
Numquid non perditio est iniquo,
   [Col. 1109D] et alienatio operantibus injustitiam?
Nonne ipse considerat vias meas,
   et cunctos gressus meos dinumerat?
Si ambula vi in vanitate,
   et festinavit in dolo pes meus:
Appendat me in statera justa,
   et sciat Deus simplicitatem meam.
Si declinavit gressus meus de via,
   et si [h. non habet] secutum [c 1Kb] est oculos meos
      cor meum,
   et in manibus meis adhaesit macula.
[Col. 1110A] Seram, et alius comedat:
   et progenies mea eradicetur.
Si deceptum est cor meum super muliere,
   et si ad ostium amici mei insidiatus sum:
Scortum sit uxor mea alterius,
   et super illam incurventur alii.
Hoc enim nefas est,
   et iniquitas maxima.
Ignis est usque ad perditionem devorans,
   et omnia eradicans genimina.
Si contempsi subire judicium cum servo meo et
      ancilla mea,
   cum disceptarent adversum me.
Quid enim faciam cum surrexerit ad judicandum
      Deus?
   et cum quaesierit, quid respondebo illi?
Numquid non in utero fecit me qui et illum operatus
      est:
   et formavit me in vulva unus [h. et formavit nos
      in vulva una]?
[Col. 1110B] Si negavi, quod volebant, pauperibus,
   et oculos viduae exspectare feci.
Si comedi buccellam meam solus,
   et non comedit pupillus ex ea:
Quia ab infantia mea crevit mecum miseratio [h.
   crescere me fecit sicut pater]:
   et de utero matris meae egressa est mecum.
Si despexi [h. aspexi] pereuntem, eo quod non habuerit
      indumentum,
   et absque operimento pauperem:
Si non benedixerunt mihi latera ejus,
   et de velleribus ovium mearum calefactus est.
Si levavi super pupillum manum meam,
   etiam cum viderem me in porta superiorem [h.
      superiori].
Humerus meus a junctura sua cadat,
   et brachium meum cum suis ossibus confringatur.
Semper enim quasi tumentes super me fluctus timui
      Deum,
   [Col. 1110C] et pondus ejus ferre non potui.
Si putavi aurum robur meum,
   et obryzo dixi: Fiducia mea.
Si laetatus sum super multis divitiis meis,
   et quia plurima reperit manus mea.
Si vidi solem [h. lucem] cum fulgeret,
   et lunam incedentem clare:
Et laetatum est in abscondito cor meum,
   et osculatus sum manum meam ore meo.
Quae est iniquitas maxima,
   et negatio contra Deum altissimum.
Si gavisus sum ad ruinam ejus qui me oderat,
   et exultavi, quod invenisset eum malum.
Non enim dedi ad peccandum guttur meum,
   ut expeterem maledicens animam ejus.
Si non [d 4Kb] dixerunt viri tabernaculi mei:
   Quis det de carnibus ejus ut saturemur?
Foris non mansit peregrinus,
   ostium [h. ostia] meum viatori patuit.
Si abscondi quasi homo [h. Adam] peccatum meum,
   [Col. 1110D] et celavi in sinu meo iniquitatem meam.
Si expavi ad multitudinem nimiam,
   et despectio propinquorum terruit me:
   et non magis tacui, nec egressus sum ostium.
Quis mihi tribuat auditorem,
   ut desiderium meum Omnipotens audiat:
   et librum scribat ipse qui judicat:
Ut in humero meo portem illum,
   et circumdem illum quasi coronam mihi?
Per singulos gradus meos pronuntiabo illum,
   et quasi principi offeram eum.
[Col. 1111A] Si adversum me terra mea clamat,
   et cum ipsa sulci ejus deflent.
Si fructus ejus comedi absque pecunia,
   et animam agricolarum ejus afflixi:
Pro frumento oriatur mihi tribulus,
   et pro hordeo spina.

FINITA SUNT VERBA JOB [a 1Kb] .

[Cap. XXXII.] Omiserunt autem tres viri isti respondere
      Job,
   eo quod justus sibi videretur.
Et iratus indignatusque [b 1Kb] Eliu
   filius Barachel Buzites de cognatione Ram,
   iratus est autem adversum Job,
   eo quod justum esse se diceret coram Deo.
Porro adversum amicos ejus indignatus est,
   eo quod non invenissent responsionem rationabilem,
   sed tantummodo condemnassent Job [h. unde
      condemnassent Job].
[Col. 1111B] Igitur Eliu exspectavit Job loquentem:
   eo quod seniores [c 1Kb] se essent qui loquebantur.
Cum autem vidisset quod tres respondere non possent
      [Al. potuissent],
   iratus est vehementer.

RESPONDENSQUE ELIU FILIUS BARACHEL BUZITES, DIXIT:

Junior sum tempore,
   vos autem antiquiores,
   idcirco, demisso capite, veritus sum
   indicare vobis [Al. add. ego] meam sententiam.
Sperabam enim quod aetas prolixior loqueretur,
   et annorum multitudo doceret sapientiam.
Sed, ut video, Spiritus est in hominibus,
   et inspiratio Omnipotentis dat intelligentiam.
Non sunt longaevi sapientes,
   nec senes intelligunt judicium.
Ideo dicam: Audite me,
   ostendam vobis etiam ego meam scientiam [Al.
      [Col. 1111C] sapientiam].
Exspectavi enim sermones vestros,
   audivi prudentiam vestram,
   donec disceptaremini sermonibus.
Et donec putabam vos aliquid dicere, considerabam:
   sed, ut video, non est qui arguere possit Job,
   et respondere ex vobis sermonibus ejus.
Ne forte dicaris [h. forte diceretis]: Invenimus sapientiam,
Deus projecit eum, et non homo.
Nihil locutus est mihi,
   et ego non secundum sermones vestros respondebo
      illi.
Extimuerunt, non [Al. et non] responderunt ultra,
   abstuleruntque a se eloquia.
Quoniam igitur exspectavi, et non sunt locuti:
   steterunt, nec responderunt ultra:
Respondebo et ego partem meam;
   et ostendam scientiam meam.
[Col. 1111D] Plenus sum enim sermonibus,
   et coarctat me spiritus uteri mei.
En venter meus quasi mustum absque spiraculo,
   quod lagunculas novas disrumpit.
Loquar et respirabo paululum;
   aperiam labia mea, et respondebo:
Non accipiam personam viri,
   et Deum homini non aequabo.
[Col. 1112A] Nescio enim quamdiu subsistam,
   et si post modicum tollat me Factor meus.
[Cap. XXXIII.] Audi igitur, Job, eloquia mea,
   et omnes sermones meos ausculta.
Ecce aperui os meum,
   loquatur lingua mea in faucibus meis.
Simplici corde meo sermones mei,
   et sententiam [h. scientiam] labia mea puram loquentur.
Spiritus Dei fecit me,
   et spiraculum Omnipotentis vivificavit me.
Si potes, responde mihi,
   et adversus faciem meam consiste.
Ecce, et me sicut et te fecit Deus,
   et de eodem luto ego quoque formatus sum.
Verumtamen miraculum meum [h. timor meus] non
      te terreat,
   et eloquentia [d 1Kb] mea non sit tibi gravis,
Dixisti ergo in auribus meis,
   et vocem verborum [e 1Kb] tuorum audivi:
[Col. 1112B] Mundus sum ego, absque delicto immaculatus,
   et non est iniquitas in me.
Quia querelas in me reperit,
   ideo arbitratus est me inimicum sibi.
Posuit in nervo pedes meos,
   custodivit omnes semitas meas.
Hoc est ergo, in quo non es justificatus:
   respondebo tibi, quia major sit Deus homine.
Adversus [h. Cur adversus] eum contendis,
   quod non ad omnia verba responderit tibi:
Semel loquitur Deus,
   et secundo idipsum non repetit.
Per somnium in visione nocturna,
   quando irruit sopor super homines,
   et dormiunt in lectulo.
Tunc aperit aures virorum,
   et erudiens eos instruit disciplina.
Ut avertat hominem ab his quae facit,
   et liberet eum de superbia:
[Col. 1112C] Eruens animam ejus a corruptione:
   et vitam illius, ut non transeat in gladium.
Increpat quoque per dolorem in lectulo,
   et onnia ossa ejus marcescere facit.
Abominabilis ei fit in vita sua panis,
   et animae illius cibus ante desiderabilis.
Tabescet caro ejus;
   et ossa, quae recta fuerant, nudabuntur,
[f 1Kb] Appropinquavit corruptioni anima ejus,
   et vita illius mortiferis.
Si fuerit pro eo angelus loquens [g 1Kb] unum de millibus
      [h. unus de mille],
   ut annuntiet hominis aequitatem:
Miserebitur ejus, et dicet: Libera eum,
   ut [Al. et] non descendat in corruptionem.
   inveni in quo ei propitier.
Consumpta est caro ejus a suppliciis,
   revertatur ad dies adolescentiae suae.
Deprecabitur Deum, et placabilis ei erit:
   [Col. 1112D] et videbit faciem ejus in jubilo,
   et reddet homini justitiam suam.
Respiciet homines [Al. homo], et dicet: Peccavi,
   et vere deliqui,
   et ut eram dignus, non recepi.
Liberavit animam suam, ne pergeret in interitum,
      sed vivens lucem videret.
Ecce, haec omnia operatur Deus
   [Col. 1113A] tribus vicibus per singulos.
Ut revocet animas eorum [h. animam ejus] a corruptione,
   et illuminet lucem viventium.
Attende, Job, et audi me:
   et [Al. tac. et] tace, dum ego loquar [Al. loquor].
Si autem habes quod loquaris, responde mihi,
   loquere: volo enim, te apparere justum.
Quod si non habes, audi me:
   tace, et docebo te sapientiam.

PRONUNTIANS ITAQUE ELIU, ETIAM HAEC LOCUTUS EST:

[Cap. XXXIV.] Audite, sapientes, verba mea,
   et eruditi, auscultate me:
Auris enim verba probat,
   et guttur escas gustu dijudicat.
Judicium eligamus nobis,
   et inter nos videamus [Al. eligamus] quid sit melius.
Quia dixit Job: Justus sum,
   [Col. 1113B] et Deus subvertit judicium meum.
In judicando enim me, mendacium est:
   violenta sagitta mea absque ullo peccato.
Quis est vir, ut est Job,
   qui bibit subsannationem quasi aquam,
Qui graditur cum operantibus iniquitatem,
   et ambulat cum viris impiis?
Dixit enim: Non placebit vir Deo,
   etiam si cucurrerit cum eo.
Ideo, viri cordati, audite me,
   absit a Deo impietas,
   et ab Omnipotente iniquitas.
Opus enim hominis reddet ei,
   et juxta vias singulorum restituet [Al. add. eis].
Vere enim Deus non condemnabit frustra,
   nec Omnipotens subvertet judicium.
Quem constituit alium super terram?
   aut quem posuit super orbem, quem fabricatus est?
Si direxerit ad eum cor suum,
   [Col. 1113C] spiritum illius et flatum ad se trahet.
Deficiet omnis caro simul,
   et homo in cinerem revertetur.
Si habes ergo intellectum, audi quod dicitur,
   et ausculta vocem eloquii mei.
Numquid qui non amat judicium, sanari potest:
   et quomodo tu eum, qui justus est, in tantum
      condemnas?
Qui dicit regi, apostata:
   qui vocat duces impios.
Qui non accipit personas principum:
   nec cognovit tyrannum, cum disceptaret contra
      pauperem:
   opus enim manuum ejus sunt universi [Al. universa],
Subito morientur, et in media nocte turbabuntur
      populi, et pertransibunt,
   et auferent violentum absque manu.
Oculi enim ejus super vias hominum,
   [Col. 1113D] et omnes gressus eorum considerat.
Non sunt tenebrae, et non est umbra mortis,
   ut [a 1Kb] abscondantur ibi qui operantur iniquitatem.
Neque enim ultra in hominis potestate est,
   ut veniat ad Deum in judicium.
Conteret multos innumerabiles,
   et stare faciet alios pro eis.
Novit enim opera eorum:
   et idcirco inducet noctem, et conterentur.
Quasi impios percussit eos in loco videntium.
Qui quasi de industria recesserunt ab eo,
   et omnes vias ejus intelligere noluerunt,
Ut pervenire facerent ad eum clamorem egeni,
   [Col. 1114A] et audiret vocem pauperum.
Ipso enim concedente pacem, quis est qui condemnet?
   ex quo absconderit vultum, quis est qui contempletur
      eum
   et super gentem et super omnes homines?
Qui regnare facit hominem hypocritam propter peccata
      populi.
Quia ergo ego locutus sum ad Deum,
   te quoque non prohibebo.
Si erravi, tu doce me:
   si iniquitatem locutus sum, ultra non addam.
Numquid a te Deus expetet eam, quia displicuit tibi?
   tu enim coepisti loqui, et non ego:
   quod si quid nosti melius, loquere.
Viri intelligentes loquantur mihi,
   Et vir sapiens audiat me.
Job autem [Al. tac. autem] stulte locutus est
   et verba illius non sonant disciplinam,
Pater mi, probetur Job usque ad finem:
   [Col. 1114B] ne desinas in [b 1Kb] hominibus iniquitatis [h. iniquitatem].
Quia addit super peccata sua blasphemiam,
   inter nos interim constringatur:
   et tunc ad judicium provocet sermonibus suis Deum
      [h. et tunc multiplicet sermones suos ad Deum].

IGITUR ELIU HAEC RURSUM LOCUTUS EST:

[Cap. XXXV.] Numquid aequa tibi videtur tua cogitatio,
   ut diceres: Justior Deo sum.
Dixisti enim: Non tibi placet quod rectum est:
   vel quid tibi proderit, si ego peccavero?
Itaque ego respondebo sermonibus tuis
   et amicis tuis tecum.
Suspice coelum et intuere,
   et contemplare aethera quod altior te sit.
Si peccaveris, quid ei [Al. eum] nocebis?
   et si multiplicatae fuerint iniquitates tuae [h. errores
      [Col. 1114C] tui], quid facies contra eum?
Porro si juste egeris, quid donabis ei?
   aut quid de manu tua accipiet?
Homini [h. viro], qui similis tui est, nocebit impietas
      tua.
   et filium [Al. filius] hominis adjuvabit justitia
      tua [Al. justitiam tuam].
Propter multitudinem calumniatorum clamabunt:
   et ejulabunt propter vim brachii tyrannorum.
Et non dixit: Ubi est Deus, qui fecit me,
   qui dedit [h. dans] carmina in nocte?
Qui docet nos super jumenta terrae,
   et super volucres coeli erudit [Al. erudiet] nos.
Ibi clamabunt, et non exaudiet,
   propter superbiam malorum.
Non ergo [h. verumtamen] frustra audiet Deus,
   et omnipotens singulorum causas intuebitur,
Etiam cum dixeris [h. Etiam quia dixisti]: Non considerat:
   judicare coram illo, et exspecta eum.
[Col. 1114D] Nunc enim non infert furorem [Al. judicium] suum,
   nec ulciscitur scelus valde.
Ergo Job frustra aperit os suum,
   et absque scientia verba multiplicat.

ADDENS QUOQUE ELIU HAEC LOCUTUS EST:

[Cap. XXXVI.] Sustine me paululum, et indicabo
   tibi: adhuc enim habeo quod pro Deo loquar
   [Al. prodens loquar].
Repetam scientiam meam [h. scientia mea] a principio,
   et operatorem meum probabo justum.
Vere enim absque mendacio sermones mei,
   [Col. 1115A] et perfecta scientia probabitur tibi.
Deus potentes [h. qui corde potentes sunt] non abjicit,
      cum et ipse sit potens.
Sed non salvat impios, et judicium pauperibus tribuit
      [Al. tribuet].
Non [a 1Kb] auferet a justo oculos suos,
   et reges in solio collocat in perpetuum,
   et eriguntur [h. non aufert a justo oculos suos, et
      a regibus; in solio collocat eos in perpetuum, et
      alii eriguntur].
Et si fuerint in catenis, et vinciantur funibus paupertatis:
Indicabit eis opera eorum,
   et scelera eorum, quia violenti fuerint.
Revelabit quoque aurem eorum, ut corripiat:
   et loquetur, ut revertantur ab iniquitate:
Si audierint, et observaverint, complebunt dies suos
      in bono,
   et annos suos in gloria:
Si autem non audierint, transibunt per gladium,
   [Col. 1115B] et consumentur in stultitia.
Simulatores et callidi provocant iram Dei,
   neque clamabunt cum vincti fuerint.
Morietur in tempestate anima eorum,
   et vita eorum inter effeminatos.
Eripiet [Al. eriget] pauperem de angustia sua,
   et revelabit in tribulationem aurem ejus.
Igitur salvabit te de ore angusto,
   latissime, [b 1Kb] et non habentis [h. habente] fundamentum
      subter se:
   requies autem mensae tuae erit plena pinguedine.
Causa tua quasi impii judicata est,
   causam judiciumque recipies.
Non te ergo superet ira, ut aliquem [h. temetipsum]
      opprimas:
   nec multitudo donorum inclinet te.
Depone magnitudinem [h. tyrannidem] tuam absque
      tribulatione, et omnes robustos fortitudine.
Ne protrahas noctem,
   [Col. 1115C] ut ascendant populi pro eis.
Cave ne declines ad iniquitatem:
   hanc enim coepisti sequi [h. prosecutus] post [Al. tac.
      post] miseriam.
Ecce, Deus excelsus in fortitudine sua
   et nullus ei similis in legislatoribus.
Quis poterit scrutari viam [Al. vias] ejus?
   aut quis [c 1Kb] ei dicere: Operatus es iniquitatem?
Memento quod ignores opus ejus,
   de quo cecinerunt [Al. ceciderunt] viri.
Omnes homines vident [h. viderunt] eum,
   unusquisque intuetur procul [h. et homo intuebitur
      procul].
Ecce, Deus magnus vincens scientiam nostram:
   numerus annorum ejus inaestimabilis.
Qui aufert stillas pluviae,
   et effundit imbres ad instar gurgitum.
Qui de nubibus [d 1Kb] fluunt, quae praetexunt cuncta desuper.
Si voluerit extendere nubes quasi tentorium suum,
Et fulgurare desuper lumine suo,
   [Col. 1115D] cardines quoque maris operiet.
Per haec [h. Per ha . . . ] enim judicat populos,
   et dat escas multis mortalibus.
In manibus [h. prope] abscondit lucem,
   et praecipit ei, ut rursus adveniat.
Annuntiat de ea amico suo,
   quod possessio ejus sit, et ad eam possit ascendere.
[Cap. XXXVII.] Super hoc expavit cor meum,
   [Col. 1116A] et emotum est de loco suo.
Audite auditionem in terrore vocis ejus,
   et sonum [h. meditationem] de ore illius procedentem.
Subter omnes coelos ipsa considerat,
   et lumen illius super terminos [h. altitudinem] terrae.
Post eum rugiet sonitus,
   tonabit voce magnitudinis suae;
   et non investigabitur, cum audita fuerit vox ejus.
Tonabit Deus in voce sua mirabiliter,
   qui facit [h. faciens] magna et inscrutabilia.
Qui praecipit nivi, ut descendat in terram,
   et hiemis pluviis, et imbri fortitudinis suae.
Qui in manu omnium hominum signat,
   ut noverint singuli opera sua.
Ingredietur bestia latibulum,
   et in antro suo morabitur.
Ab interioribus egredietur tempestas, et a Arcturo
      [Al. Austro] frigus.
Flante Deo, concrescit gelu,
   [Col. 1116B] et rursum latissimae funduntur aquae.
Frumentum desiderat nubes,
   et nubes spargunt lumen suum.
Quae lustrant per circuitum,
   quocumque eas voluntas gubernantis duxerit,
   ad omne quod praeceperit illis
   super faciem orbis terrarum.
Sive in una tribu, sive in terra sua,
   sive in quocumque loco misericordiae suae
   eas jusserit inveniri.
Ausculta haec, Job:
   sta, et considera mirabilia Dei.
Numquid scis quando praeceperit Deus pluviis,
   ut ostenderent lucem nubium ejus?
Numquid nosti semitas nubium,
   magnas et perfectas scientias [Al. scientia]?
Nonne vestimenta tua calida sunt,
   cum perflata fuerit terra Austro?
Tu forsitan fabricatus es cum eo coelos
   [Col. 1116C] qui solidissimi quasi aere fusi sunt?
Ostende nobis quid dicamus illi:
   nos quippe involvimur tenebris.
Quis narrabit ei quae loquor?
   etiam si locutus fuerit homo, devorabitur:
   At nunc non vident lucem:
   subito aer cogetur in nubes,
   et ventus transiens fugabit eas.
Ab aquilone aurum venit,
   et ad Deum formidolosa laudatio.
Digne eum invenire non possumus [h. Omnipotens;
      digne invenire eum non possumus]:
   magnus fortitudine, et judicio, et justitia,
   et enarrari non potest.
Ideo timebunt eum viri,
   et non audebunt contemplari omnes
   qui sibi videntur esse sapientes [h. et non contemplabitur
      omnes qui corde videntur esse sapientes].

[Col. 1116D] RESPONDENS AUTEM DOMINUS JOB [Al. AD JOB] DE TURBINE, DIXIT:

[Cap. XXXVIII.] Quis est iste involvens sententias
   sermonibus imperitis?
Accinge sicut vir lumbos tuos:
   interrogabo te, et responde mihi.
Ubi eras quando ponebam fundamenta terrae?
   indica mihi si habes intelligentiam.
[Col. 1117A] Quis posuit mensuras ejus, si nosti?
   vel quis tetendit super eam lineam?
Super quo bases illius solidatae sunt?
   aut quis dimisit lapidem angularem ejus,
Cum me laudarent simul astra matutina,
   et jubilarent omnes filii Dei?
Quis conclusit ostiis mare,
   quando erumpebat quasi de vulva procedens:
Cum ponerem nubem vestimentum ejus,
   et caligine illud quasi pannis infantiae obvolverem?
Circumdedi illud terminis meis,
   et posui vectem, et ostia:
Et dixi: Usque huc venies, et non procedes amplius,
   et hic confringes tumentes fluctus tuos.
Numquid post ortum tuum praecepisti diluculo,
   et ostendisti aurorae locum suum?
Et tenuisti concutiens extrema terrae,
   et excussisti impios ex ea?
   Restituetur [h. Vertetur] ut lutum signaculum,
   et stabit sicut vestimentum:
[Col. 1117B] Auferetur ab impiis lux sua,
   et brachium excelsum confringetur.
Numquid ingressus es profunda maris,
   et in novissimis abyssi deambulasti?
Numquid apertae tibi sunt portae mortis,
   et ostia tenebrosa vidisti?
Numquid considerasti latitudines [Al. latitudinem]
      terrae?
   indica mihi, si nosti, omnia.
In qua via habitet lux,
   et tenebrarum quis locus sit:
Ut ducas unumquodque [Al unumquemque] ad terminos
      suos,
   et intelligas semitas domus ejus.
Sciebas tunc quod nasciturus esses?
   et numerum dierum tuorum noveras [h. nosti]?
Numquid ingressus es thesauros nivis,
   aut thesauros grandinis aspexisti?
Quae praeparavi in tempus hostis [Al. hosti],
   [Col. 1117C] in diem pugnae et belli?
Per quam viam spargitur lux,
   dividitur aestus [h. urens, id est, ventus] super
      terram?
Quis dedit vehementissimo imbri cursum,
   et viam sonantis tonitrui,
Ut plueret super terram absque homine,
   in deserto, ubi nullus mortalium commoratur;
Ut impleret inviam et desolatam [Al. tac. et desolatam],
   et produceret herbas virentes?
Quis est pluviae pater?
   vel quis genuit stillas roris?
[Col. 1118A] De cujus utero egressa est glacies?
   et gelu de coelo quis genuit?
In similitudinem lapidis aquae durantur,
   et [a 1Kb] facies abyssi constringitur.
Numquid conjungere valebis micantes stellas Pleiadas
      [Al. Plyades],
   aut gyrum Arcturi poteris dissipare?
Numquid producis [Al. produces] Luciferum [h. astra]
      in tempore suo,
   et vesperum super filios terrae consurgere facis?
Numquid nosti ordinem coeli,
   et pones rationem ejus in terra?
Numquid [b 1Kb] elevabis in nebula [h. ad nubem] vocem
      tuam,
   et impetus aquarum operiet te?
Numquid mittes fulgura, et ibunt,
   et revertentia dicent tibi: Adsumus?
Quis posuit in [c 3Kb] visceribus hominis [h. ovorum] sapientiam?
   vel quis dedit gallo intelligentiam:
[Col. 1118B] Quis enarrabit coelorum rationem,
   et concentum coeli quis dormire faciet?
Quando fundebatur [h. funditur] pulvis in terra,
   et glebae [d 1Kb] compingebantur [h. compingitur]?
Numquid capies leaenae praedam,
   et animam catulorum ejus implebis,
Quando cubant in antris, et in specubus [Al. speculis]
      insidiantur?
Quis praeparat corvo escam suam,
   quando pulli ejus clamant ad Deum, [e 10Kb] vagantes,
      eo quod non habeant cibos?
[Cap. XXXIX.] Numquid nosti tempus partus ibicum
      [Al. hircorum] in petris,
   vel parturientes cervas observasti?
Dinumerasti menses conceptus earum,
   et scisti tempus partus earum?
Incurvantur ad fetum, et pariunt,
   et rugitus emittunt.
Separantur filii earum,
   [Col. 1118C] pergunt ad pastum;
   egrediuntur, et non revertuntur ad eas.
Quis dimisit onagrum liberum,
   et vincula ejus [h. [f 2Kb] eteberi] quis solvit?
Cui dedi in solitudine domum,
   et tabernacula ejus in terra salsuginis.
Contemnit multitudinem civitatis,
   clamorem exactoris non audit [Al. audivit].
Circumspicit montes pascuae suae,
   et virentia quaeque perquirit.
Numquid volet rhinoceros servire tibi,
   aut morabitur ad praesepe tuum?
Numquid alligabis rhinocerota ad arandum loro tuo?
   [Col. 1119A] aut confringet glebas vallium post te?
Numquid fiduciam habebis in magna fortitudine ejus,
   et derelinques ei labores tuos?
Numquid credes ei quod sementem reddat tibi,
   et aream tuam congreget?
Penna struthionum similis [a 7Kb] est pennis herodii, et
      accipitris [h. Ciconiae et milvi].
Quando derelinquit in terra ova sua,
   tu forsitan in pulvere calefacies ea [h. derelinquit
      enim in terra ova sua, et in pulvere calefiunt]?
Obliviscitur quod pes conculcet ea,
   aut bestiae agri conterant.
Duratur ad filios suos quasi non sint sui,
   frustra laboravit, nullo timore cogente.
Privavit enim eam Deus sapientia,
   nec dedit illi intelligentiam.
Cum tempus fuerit, in altum alas erigit:
   deridet equum et ascensorem ejus.
Numquid praebebis equo fortitudinem,
   aut circumdabis collo ejus hinnitum [h. aut induisti
      [Col. 1119B] collum ejus [b 1Kb] cervicositate]?
Numquid suscitabis eum quasi locustas?
   gloria narium ejus terror.
Terram ungula fodit,
   exsultat audacter:
   in occursum pergit armatis.
Contemnit pavorem, nec cedit gladio.
Super ipsum sonabit pharetra,
   vibrabit hasta et [c 1Kb] clypeus.
Fervens et fremens sorbet terram,
   nec reputat tubae sonare clangorem.
Ubi audierit buccinam, dicet [Al. dicit]: Vah!
   procul odoratur bellum,
   exhortationem ducum, et ululatum exercitus.
Numquid per sapientiam tuam plumescit accipiter,
   expandens [d 1Kb] alas suas ad austrum?
Numquid ad praeceptum tuum elevabitur aquila,
   et in arduis ponet nidum suum?
In petris manet, et in praeruptis silicibus commoratur,
   [Col. 1119C] atque inaccessis rupibus.
Inde contemplantur escam,
   et de longe oculi ejus prospiciunt.
Pulli ejus lambent sanguinem:
   et ubicumque cadaver fuerit, statim adest.

ET ADJECIT DOMINUS, ET LOCUTUS EST AD JOB:

      [h. Et respondit Dominus ad Job, et dixit:
Numquid qui contendit cum Deo [h. Omnipotente],
      tam facile conquiescit?
   utique qui arguit Deum, debet respondere ei.

RESPONDENS AUTEM JOB DOMINO, DIXIT:

Qui leviter locutus sum, respondere quid possum?
   [h. Qui vilis sum, respondere quid possum]?
   manum meam ponam super os meum.
Unum locutus sum, quod utinam non dixissem;
   et alterum [h. duo], quibus ultra non addam.

RESPONDENS AUTEM DOMINUS JOB DE TURBINE DIXIT:

[Cap. XL.] Accinge sicut vir lumbos tuos:
   [Col. 1119D] interrogabo te, et indica mihi.
Numquid irritum facies judicium meum:
   et condemnabis me, ut tu justificeris?
[Col. 1120A] Et si habes brachium sicut Deus,
   et si voce simili tonas?
Circumda tibi decorem,
   et in sublime erigere, et esto gloriosus,
   et speciosis induere vestibus.
Disperge superbos furore tuo,
   et respiciens omnem arrogantem humilia.
Respice cunctos superbos, et confunde eos,
   et contere impios in loco suo.
Absconde eos in pulvere simul,
   et facies eorum demerge in foveam:
Et ego confitebor quod salvare te possit dextera tua.
Ecce, Behemoth, quem feci tecum,
   fenum quasi bos comedet.
Fortitudo ejus in lumbis ejus,
   et virtus illius in umbilico ventris ejus,
[e 1Kb] Stringit [Al. Constringit] caudam suam quasi cedrum,
   nervi testiculorum ejus perplexi sunt.
Ossa ejus velut fistulae aeris,
   [Col. 1120B] cartilago illius quasi laminae ferreae.
Ipse principium est viarum Dei,
   qui fecit eum, applicabit gladium ejus [h. suum].
Huic montes herbas ferunt:
   omnes bestiae agri ludent ibi.
Sub umbra dormit
   in secreto calami, et in locis humentibus.
Protegunt umbrae umbram ejus,
   circumdabunt [h. circ . . . . ] eum salices torrentis.
Ecce, absorbebit fluvium, et non mirabitur [h. et
      non festinabit].
   habet fiduciam quod influat Jordanis in os ejus,
In oculis ejus quasi hamo capiet eum,
   et in sudibus perforabit nares ejus.
An extrahere poteris Leviathan hamo,
   et fune ligabis linguam ejus?
Numquid pones circulum in naribus ejus,
   et [Al. aut] armilla perforabis maxillam ejus?
Numquid multiplicabit ad te preces,
   [Col. 1120C] aut loquetur tibi mollia?
Numquid feriet tecum pactum,
   et accipies eum servum sempiternum?
Numquid illudes ei quasi avi [h. passeri],
   aut ligabis cum [Al. eum] aucillis [h. puellis] tuis?
Concident eum amici,
   divident eum negotiatores?
Numquid implebis sagenas [h. tabernacula] pelle ejus,
   et gurgustium piscium capite illius?
Pone super eum manum tuam:
   memento belli, nec ultra addas loqui [h. non habet].
Ecce, spes ejus frustrabitur eum,
   et videntibus cunctis praecipitabitur.
[Cap. XLI.] Non quasi crudelis suscitabo eum?
   quis enim resistere potest [Al. poterit] vultui meo?
Quis ante dedit mihi, ut [h. et] reddam ei:
   omnia quae sub coelo sunt, mea sunt.
Non parcam ei,
   et verbis potentibus, et ad deprecandum compositis.
[Col. 1120D] Quis revelabit faciem indumenti ejus?
   et in medium oris ejus quis intrabit?
Portas vultus ejus quis aperiet?
   [Col. 1121A] per gyrum dentium ejus formido.
Corpus illius quasi scuta fusilia,
   compactum squamis se prementibus.
Una uni conjungitur,
   et ne spiraculum quidem incedit per eas:
Una alteri adhaerebit,
   et tenentes se nequaquam separabuntur.
Sternutatio ejus splendor ignis [h. luminis],
   et oculi ejus, ut palpebrae diluculi.
De ore ejus lampades procedunt,
   sicut taedae ignis accensae.
De naribus ejus procedit fumus,
   sicut ollae succensae atque [Al. aquae] ferventis.
Halitus ejus prunas ardere facit [h. prunae at . . . . s.],
   et flamma de ore ejus egreditur.
In collo ejus morabitur fortitudo,
   et faciem ejus praecedit egestas [h. . . . . as.].
Membra carnium ejus cohaerentia sibi,
   mittet contra [h. super] eum fulmina,
   et ad locum alium non ferentur [h. feretur].
[Col. 1121B] Cor ejus indurabitur quasi lapis,
   et stringetur quasi malleatoris incus [Al. incude].
Cum sublatus fuerit, timebunt angeli [h. dii],
   et territi purgabuntur.
Cumque apprehenderit eum gladius, subsistere non
      poterit,
   neque hasta, neque thorax.
Reputabit enim quasi paleas ferrum,
   et quasi lignum putridum, aes.
Non fugabit eum vir sagittarius,
   in stipulam versi sunt ei lapides fundae.
Quasi stipulam aestimabit malleum,
   et deridebit [Al. derisit] vibrantem hastam.
Sub ipso erunt [h. non habet, erunt] radii solis,
   sternet sibi aurum quasi lutum.
Fervescere faciet quasi ollam profundum,
   mare ponet quasi cum unguenta bulliunt.
Post eum lucebit semita,
   aestimabit abyssum quasi senescentem.
[Col. 1121C] Non est super terram potestas, quae comparetur [h.
      super terram quod comparetur] ei;
   Qui factus est, ut nullum timeret.
Omne sublime videt,
   ipse est rex super universos filios superbiae [h . . . . ].

RESPONDENS AUTEM JOB DOMINO, DIXIT:

[Cap. XLII.] Scio quia omnia potes
   et nulla te latet cogitatio.
Quis est iste, qui celat consilium absque scientia?
   ideo insipienter locutus sum,
   et quae ultra modum excederent scientiam meam.
Audi et ego loquar:
   interrogabo [a 1Kb] te, et responde mihi.
[Col. 1122A] Auditu auris audivi te,
   nunc autem oculus meus videt te.
Idcirco ipse me reprehendo,
   et ago poenitentiam in favilla et cinere.


POSTQUAM [h. Et fuit postquam] AUTEM LOCUTUS EST DOMINUS VERBA HAEC AD JOB, DIXIT AD ELIPHAZ THEMANITEN [b 1Kb] :

Iratus est furor meus in te, et in duos amicos tuos, quoniam non estis locuti coram me rectum, sicut servus meus Job. Sumite igitur vobis septem tauros, et septem arietes, et ite ad servum meum Job, et offerte holocaustum pro vobis: Job autem servus meus orabit pro vobis; faciem ejus suscipiam, ut non vobis imputetur stultitia: neque enim locuti estis ad me recta, sicut servus meus Job.


[Col. 1122B] ABIERUNT ERGO ELIPHAZ THEMANITES, ET BALDAD SUITES, ET SOPHAR NAAMATHITES.

Et fecerunt sicut locutus fuerat ad eos [Al. tac. ad eos] Dominus, et suscepit Dominus faciem Job. Dominus quoque conversus est ad poenitentiam [h. Dominus quoque convertit captivitatem] Job, cum oraret ille pro amicis suis. Et addidit Dominus omnia quaecumque fuerant Job, duplicia. Venerunt autem ad eum omnes fratres sui, et universae sorores suae, et cuncti qui noverant eum prius, et comederunt cum eo panem in domo ejus: et moverunt super eum caput, et consolati sunt eum super omni malo quod intulerat Dominus super eum; et dederunt ei, unusquisque ovem unam, et inaurem auream unam. Dominus autem benedixit novissimis Job magis quam [Col. 1122C] principio ejus. Et facta sunt ei quatuordecim millia ovium, et sex millia camelorum, et mille juga boum, et mille asinae. Et fuerunt ei septem filii, et filiae tres. Et vocavit nomen unius Diem, et nomen secundae Cassiam [Al. Cassiae], et nomen tertiae Cornustibii. Non sunt autem inventae mulieres speciosae sicut filiae Job in universa terra: deditque eis pater suus haereditatem inter fratres earum. Vixit autem Job post haec, centum quadraginta annis, et vidit filios suos, et filios filiorum suorum usque ad quartam generationem, et mortuus est senex et plenus dierum.


[Col. 1121] Explicit liber Job [c 1Kb] .




[Col. 1123]
[LIBER PSALMORUM]



PRAEFATIO S. HIERONYMI IN LIBRUM [a 1Kb] PSALMORUM JUXTA HEBRAICAM VERITATEM.


Eusebius Hieronymus Sophronio suo, Salutem.

[Col. 1123A] Scio [b 1Kb] quosdam putare Psalterium in quinque libros esse divisum [c 53Kb] , ut ubicumque apud Septuaginta Interpretes scriptum est, , , id est, fiat, fiat, finis libri sit, [d 1Kb] pro quo in Hebraeo legitur: AMEN, AMEN ([Figure: [Hebrew Text] 1Kb] ). Nos autem Hebraeorum auctoritatem secuti, et maxime apostolorum, qui semper in novo Testamento Psalmorum librum nominant, [e 1Kb] unum volumen asserimus. Psalmos quoque [Al. Psalmosque] omnes eorum testamur auctorum, qui ponuntur in titulis, David scilicet, Asaph, et Idithun, filiorum Core, Eman Ezrahitae [Al. Israelitae], Moisi et Salomonis, et reliquorum, quo-Ezras uno [Al. uno] volumine comprehendit. Si enim AMEN ([Figure: [Hebrew Text] 1Kb] ), pro quo Aquila transtulit , [f 1Kb] in fine tantummodo librorum poneretur, et non inter [Col. 1123B] dum, aut in exordio, aut in calce sermonis, sive sententiae, numquam et Salvator in Evangelio loqueretur: [Col. 1124A] Amen, amen dico vobis; et Pauli epistolae in medio illud opere continerent. Moses quoque et Jeremias, et caeteri in hunc modum multos haberent libros, qui in mediis voluminibus suis AMEN ([Figure: [Hebrew Text] 1Kb] ) frequenter interserunt. Sed et numerus viginti duorum Hebraicorum librorum, et mysterium ejusdem numeri commutabitur. Nam et titulus ipse Hebraicus, [g 1Kb] SEPHAR THALLIM ([Figure: [Hebrew Text] 2Kb] ), quod interpretatur, volumen hymnorum, Apostolicae auctoritati congruens, non plures libros, sed unum volumen ostendit. Quia igitur nuper cum Hebraeo disputans, quaedam pro Domino Salvatore de Psalmis testimonia protulisti, volensque ille te [h 1Kb] illudere, per sermones pene singulos asserebat, non ita haberi in Hebraeo, ut tu de Septuaginta Interpretibus opponebas, studiosissime [Col. 1124B] postulasti, ut post Aquilam et Symmachum et Theodotionem, novam editionem Latino sermone transferrem. [Col. 1125A] Aiebas enim te magis interpretum varietate turbari, et amore [Al. amorem tuum] quo laberis, vel translatione, vel judicio meo esse contentum. Unde impulsus a te, [a 2Kb] cui et quae possum, debeo, et quae non possum, rursum me obtrectatorum latratibus tradidi, maluique te vires potius meas, quam voluntatem in amicitia quaerere. Certe confidenter dicam, et multos hujus operis testes citabo, me nihil, dumtaxat [b 1Kb] scientem, de Hebraica veritate mutasse. Sicubi ergo editio mea a veteribus discreparit, interroga quemlibet Hebraeorum, et liquido pervidebis, me ab aemulis frustra lacerari, qui malunt contemnere [c 1Kb] videri praeclara, quam discere. [Col. 1126A] [d 1Kb] Perversissimi homines. Nam cum semper novas expetant voluptates, et gulae eorum vicina maria non sufficiant: cur in solo studio Scripturarum, veteri sapore contenti sunt? Nec hoc dico, quo [e 1Kb] praecessores meos mordeam, aut quidquam de his arbitrer detrahendum, quorum translationem diligentissime emendatam, olim meae linguae hominibus dederim; sed quod aliud sit in Ecclesiis Christo credentium Psalmos legere, aliud Judaeis singula verba calumniantibus respondere. Quod opusculum meum, si in Graecum (ut polliceris) transtuleris, [f 226Kb] , et imperitiae meae doctissimos quoque [Al. quosque] viros [Col. 1127A] testes facere volueris, dicam tibi illud [a 1Kb] Horatianum: In silvam ne ligna feras. Nisi quod hoc habebo solamen, si in labore communi intelligam, mihi et laudem, et [Col. 1128A] vituperationem tecum esse communem. [b 1Kb] Valere te in Domino Jesu [Al. tac. Jesu] cupio, et meminisse mei.



INCIPIT LIBER PSALMORUM.
[Col. 1127]

[Col. 1127C] [I.] Beatus vir qui non abiit in consilio impiorum,
   [Col. 1127D] et in via peccatorum non stetit,
   et in cathedra derisorum non sedit.
[Col. 1128C] Sed in lege Domini [a 1Kb] voluntas ejus,
   [Col. 1128D] et in lege ejus meditabitur die ac nocte.
Et erit tamquam [b 1Kb] lignum transplantatum juxta [c 1Kb] rivos
      [Col. 1129A] [h. rivulos] aquarum,
   quod [a 1Kb] fructum suum dabit in tempore suo.
Et folium ejus non defluet [Al. fluent],
   et omne quod fecerit prosperabitur.
Non sic impii,
   sed tamquam pulvis quem projicit ventus.
Propterea non resurgent impii in judicio, neque peccatores
      in congregatione justorum.
Quoniam novit Dominus viam justorum, et via [Al. iter]
   impiorum peribit.
[II.] Quare [b 1Kb] turbantur [h. turbabuntur] gentes,
   et tribus [h. plebes] meditabuntur inania?
Consurgent reges terrae, et principes tractabunt pariter
   adversus Dominum, et adversus Christum ejus.
Disrumpamus vincula eorum,
   et projiciamus a nobis laqueos eorum.
Habitator coeli ridebit,
   Dominus subsannabit eos.
Tunc loquetur ad eos in ira sua,
   et in furore suo conturbabit eos.
[Col. 1129B] Ego autem [c 1Kb] orditus sum [h. unxi] regem meum super
   Sion montem sanctum meum.
Annuntiabo [h. Narrabo] Dei praeceptum,
Dominus dixit ad me: Filius meus es tu, ego hodie
      genui te,
Postula a me et dabo tibi gentes haereditatem tuam,
   et possessionem tuam terminos terrae.
Pasces eos in virga ferrea,
   ut vas figuli conteres eos.
Nunc ergo, reges, intelligite,
   erudimini, judices terrae.
Servite Domino in timore,
   et exsultate [d 1Kb] in tremore.
Adorate [e 1Kb] pure
   ne forte irascatur, et pereatis de via.
Cum exarserit post paululum furor ejus,
   beati omnes qui sperant in eum.

PSALMUS [f 1Kb] DAVID, CUM FUGERET A FACIE ABSOLON FILII SUI.

[Col. 1129C] [III.] Domine [g 1Kb] , quare multiplicati sunt hostes mei.
   multi consurgunt adversum [Al. contra] me.
Multi dicunt animae meae,
   Non est salus huic in Deo. [h 1Kb] SEMPER.
Tu autem, Domine, clypeus circa me, gloria mea et
   exaltans caput meum.
Voce mea ad Dominum clamabo,
   et exaudiet me de monte sancto suo.
      SEMPER.
Ego dormivi, et soporatus sum:
   evigilavi, quia Dominus sustentavit me.
Non timebo millia populi, quae circumdederunt me.
Surge, Domine, salvum me fac, Deus meus,
   [Col. 1130A] quia percussisti omnium inimicorum meorum maxillam,
   dentes impiorum confregisti.
Domini est salus,
   super populum [i 1Kb] tuum benedictio tua.
      SEMPER.

VICTORI IN PSALMIS CANTICUM [h. Psalmus] DAVID.

[IV.] Invocantem me exaudi me, Deus justitiae meae,
   in tribulatione dilatasti mihi:
Miserere mei,
   et exaudi orationem meam.
Filii viri usquequo inclyti mei [h. gloria mea] ignominiose
   diligitis vanitatem quaerentes mendacium. SEMPER.
Et cognoscite quoniam mirabilem reddidit [Al. reddet]
      Dominus sanctum [h. misericordem] suum,
   Dominus exaudiet cum clamavero ad eum.
Irascimini et nolite peccare,
   loquimini in cordibus vestris super cubilia vestra,
   et tacete. SEMPER.
[Col. 1130B] Sacrificate sacrificium justitiae,
   et fidite in Domino.
Multi dicunt, Quis ostendit nobis bonum?
   leva super nos lucem vultus tui, Domine.
Dedisti laetitiam in corde meo,
    [j 1Kb] a tempore frumentum et vinum eorum multiplicata
      sunt;
In pace simul requiescam et dormiam,
   quia tu, Domine, specialiter securum habitare fecisti
      me.

VICTORI [k 1Kb] SUPER HAEREDIDATIBUS CANTICUM [h. Psalmus] DAVID.

[V.] Verba mea [l 1Kb] auribus percipe, Domine,
   intellige murmur meum [h. meditationem meam].
Adverte ad [m 1Kb] vocem clamoris mei
   rex meus et Deus meus,
   quia te deprecor.
Domine, mane audies vocem meam,
   mane praeparabor ad te, et contemplabor [n 1Kb] .
[Col. 1130C] Quoniam non Deus volens iniquitatem [h. impietatem]
      tu,
   nec habitabit juxta te malignus.
Non stabunt iniqui in conspectu oculorum tuorum,
   odisti omnes operantes iniquitatem.
Perdes loquentes mendacium,
   virum sanguinum et dolosum
   abominabitur Dominus.
Ego autem in multitudine misericordiae tuae
   introibo [Al. add. in] domum tuam,
   adorabo in templo sancto tuo in timore tuo.
Domine, deduc me in justitia tua propter insidiatores
   [h. decantores] meos,
   [Col. 1131A] dirige ante faciem meam viam tuam.
Non est enim in ore eorum rectum,
   interiora eorum insidiae:
Sepulcrum patens guttur eorum,
   linguam suam [a 1Kb] lenificant.
Condemna eos Deus,
   decidant a consiliis suis:
Juxta multitudinem scelerum eorum expelle eos:
   quoniam provocaverunt te [Al. ad. Deus].
Et laetentur omnes qui sperant in te,
   in perpetuum [h. in saeculum] laudabunt:
Et proteges eos,
   et laetabuntur in te, qui diligunt nomen tuum.
Quia tu benedices justo,
   Domine, ut scuto [h. hasta] placabilitatis coronabis
      eum.

VICTORI IN PSALMIS SUPER OCTAVA. CANTICUM [h. Psalmus] DAVID.

[VI.] Domine, ne in furore tuo arguas me,
   neque in ira tua corripias me,
[Col. 1131B] Miserere mei, Domine, quoniam infirmus sum ego [Al. tac.
      ego]:
   sana me, Domine, quoniam conturbata sunt ossa
      mea.
Et anima mea conturbata [Al. turbata] est valde,
   et tu, Domine, usquequo?
Revertere, Domine, erue animam meam, salva me
   propter misericordiam tuam.
Quoniam non est in morte recordatio tui,
   in inferno quis confitebitur tibi?
Laboravi in gemitu meo,
   natare faciam tota nocte lectum [Al. lectulum] meum,
   lacrymis meis stratum meum rigabo.
Caligavit prae amaritudine [h. irritatione] oculus meus,
   consumptus sum ab universis hostibus meis.
Recedite a me omnes, qui operamini iniquitatem,
   quia audivit Dominus vocem fletus mei.
Audivit Dominus deprecationem meam,
   Dominus orationem meam [b 1Kb] suscepit.
Confundantur et conturbentur vehementer omnes inimici
      [Col. 1131C] mei,
   revertantur et confundantur subito [h. in momento].

[c 1Kb] IGNORATIO DAVID, QUOD CECINIT DOMINUS SUPER VERBA AETHIOPIS FILII JEMINI.

[VII.] Domine Deus meus in te speravi,
   salva me ab omnibus persequentibus me, et libera
      me.
Ne forte [d 1Kb] rapiat ut leo animam meam:
   laceret, et non sit qui eruat.
Domine Deus meus, si feci istud,
   si est iniquitas in manibus meis.
Si reddidi retribuentibus mihi malum,
   et dimisi hostes meos vacuos.
Persequatur inimicus animam meam, et apprehendat
      [Col. 1132A] [Al. comprehendat],
   et conculcet in terra vitam meam,
   et gloriam meam in pulverem [e 1Kb] collocet.
      SEMPER.
Surge, Domine [Al. Deus], in furore tuo,
   elevare indignans super hostes meos; et consurge
      [h. expergiscere] ad me judicio quod mandasti.
Et congregatio tribuum [h. plebium] circumdet te,
   et pro ea [Al. hac] in altum revertere.
Dominus judicabit [Al. judicat] populos,
   judica me, Domine [Al. Deus], secundum justitiam
      meam,
et secundum simplicitatem meam quae est in me.
Consumatur malum iniquorum [h. impiorum]:
   et confirmetur [f 1Kb] justus,
   et probator cordis et renum Deus justus.
Clypeus meus in Deo,
   qui salvat rectos [g 1Kb] corde.
Deus judex justus,
   et fortis, et [h 1Kb] comminans tota die.
[Col. 1132B] Non convertenti [Al. convertet] gladium suum acuet,
   arcum suum tetendit, et paravit illum.
Et in ipso paravit vasa mortis,
   sagittas suas ad comburendum operatus est.
Ecce parturit iniquitatem,
   et concepto [i 1Kb] dolore, peperit mendacium.
   Lacum aperuit, et effodit eum,
   et incidet in interitum quem operatus est.
Revertetur dolor [h. dolus] suus in caput ejus,
   et super verticem ejus iniquitas sua descendet.
Confitebor Domino secundum justitiam ejus,
   et psallam [Al. cantabo] nomini Domini altissimi.

VICTORI [j 1Kb] PRO TORCULARIBUS CANTICUM [h. Psalmus] DAVID.

[VIII.] Domine [Al. Dominus] dominator noster,
   quam grande est nomen tuum in universa terra:
   qui posuisti gloriam tuam super coelos.
Ex ore infantium et lactentium [k 1Kb] fecisti [h. fundasti]
      laudem [h. virtutem],
   [Col. 1132C] propter adversarios tuos,
   ut quiescat inimicus et ultor.
Videbo enim coelos tuos opera digitorum tuorum,
   lunam et stellas quae fundasti [h. praeparasti],
Quid est homo, quoniam recordaris ejus,
   vel filius hominis, quoniam visitas eum?
   Minues [Al. minuisti] eum paulo minus a Deo,
   gloria et decore coronabis eum.
Dabis ei potestatem super opera manuum tuarum,
   cuncta posuisti sub pedibus ejus.
Oves et armenta omnia,
   insuper et animalia agri.
Aves coeli et pisces maris,
   qui pertranseunt [l 1Kb] semitas marium.
Domine dominator noster,
   quam grande est nomen tuum in universa terra.

[Col. 1133A] VICTORI [a 1Kb] SUPER MORTE FILII CANTICUM [h. Psalmus] DAVID.

[IX.] Confitebor Domino in toto corde meo,
   narrabo omnia [Al. omni] mirabilia tua.
Laetabor et gaudebo in te,
   cunam [h. psallam] nomini tuo, Altissime.
Cum ceciderint [h. converterint] inimici mei retrorsum,
   corruerint et perierint a facie tua.
Fecisti enim judicium meum et causam meam,
   sedisti super solium judex justitiae.
   Increpasti [Al. increpuisti] gentes, periit impius:
   nomen eorum delesti in sempiternum [h. saeculum]
   et jugiter.
Inimici [b 1Kb] completae sunt solitudines in finem,
   et civitates subvertisti:
   periit memoria eorum cum ipsis.
Dominus autem in sempiternum [h. saeculum] sedebit,
   stabilivit ad judicandum solium suum.
[Col. 1133B] Et ipse [c 1Kb] judicabit orbem in justitia, judicabit populos
      in aequitatibus.
Et erit Dominus elevatio oppresso,
   elevatio opportuna in angustia.
Et confident in te qui noverunt nomen tuum,
   quoniam non dereliquisti quaerentes te, Domine.
   Cantate [h. Psallite] Domino habitatori Sion,
annuntiate in populis cogitationes ejus.
Quoniam quaerens [Al. quaerentes] sanguinem eorum
      recordatus est,
   nec oblitus est clamoris [Al. clamorem] pauperum.
    [d 1Kb] Miserere mei, Domine.
   vide afflictionem meam ex inimicis meis,
   qui exaltas me de portis mortis.
   Ut narrem [Al. et enarrem] omnes laudes tuas
   in portis filiae Sion,
   exsultabo in salutari tuo.
Demersae sunt gentes in [e 1Kb] interitu quem fecerunt,
   [Col. 1133C] in reti quod absconderunt, captus est pes eorum.
Agnitus est Dominus judicium faciens,
   in opere manuum [h. palmarum] suarum corruit
      impius.
   Sonitu [f 1Kb] SEMPER,
[Col. 1134A] Convertantur impii in infernum,
   omnes gentes quae oblitae sunt Deum.
Quoniam non in aeternum oblivioni erit pauper:
   exspectatio pauperum [g 1Kb] peribit in perpetuum.
Surge, Domine, non confortetur homo: judicentur
      gentes ante faciem tuam.
Pone, Domine, terrorem eis:
   sciant gentes, homines esse se. SEMPER.

[h 1Kb] QUARE, DOMINE, STAS A LONGE,

[X.] Despicies in temporibus angustiae.
In superbia impii ardet pauper:
   capiantur in sceleribus quae cogitaverunt.
Quia [i 1Kb] laudabitur impius in desiderio animae suae,
   et avarus applaudens sibi blasphemavit Dominum.
Impius secundum altitudinem [j 1Kb] irae suae non requiret:
   nec [Al. non] est Deus in omnibus cogitationibus
      ejus.
Parturiunt viae ejus in omni tempore:
   longe [h. in excelso] sunt judicia tua a facie ejus,
   omnes inimicos suos despicit.
[Col. 1134B] Loquitur in corde suo, Non movebor:
   in generatione et generatione ero sine malo.
Maledictione os ejus plenum est, et dolis et avaritia:
   sub [k 1Kb] lingua ejus dolor et iniquitas.
Sedet insidians juxta vestibula
   in absconditis [l 1Kb] interficit innocentem:
   oculi ejus robustos circumspiciunt.
Insidiatur in abscondito.
   quasi leo in cubili;
Insidiatur ut rapiat pauperem:
   rapiet pauperem cum [Al. dum] attraxerit eum ad
      rete suum.
Et confractum subjiciet,
   et irruet viribus suis valenter.
Dixit in corde suo, Oblitus est Deus:
   abscondit faciem suam, non respiciet in perpetuum.
Surge, Domine Deus [h. o Deus], [m 1Kb] leva manum tuam.
   noli oblivisci pauperum,
Quare blasphemat impius Deum,
   dicens in corde suo quod non [n 1Kb] requiras.
   [Col. 1134C] Vides [h. Vidisti] quia tu laborem et furorem respicis,
   ut detur in manu tua:
Tibi relinquuntur [Al. derelinquuntur] fortes tui,
   [Col. 1135A] pupillo [a 1Kb] tu es factus adjutor.
Contere brachium impii et maligni:
   quaeres impietatem ejus [Al. eorum], et non invenies,
Dominus rex saeculi et aeternitatis,
   perierunt gentes de terra ejus.
Desiderium pauperum audivit Dominus [h. audisti, Domine].
   praeparasti [b 1Kb] cor eorum, audiat auris tua.
Ut judices pupillum et oppressum,
   et nequaquam ultra superbiet [Al. superbiat] homo
      de terra.

VICTORI DAVID.

[XI.] In Domino speravi,
   quomodo dicitis animae meae,
    [c 1Kb] transvola in montem sicut passer.
Quia ecce impii tetenderunt arcum:
   posuerunt sagittam suam super nervum,
   ut sagittent in abscondito rectos corde.
Quia leges dissipatae sunt,
   justus quid operatus est?
[Col. 1135B] Dominus in templo sancto suo,
   Dominus in coelo thronus ejus:
Oculi ejus vident,
   palpebrae ejus probant filios hominum.
Dominus justum probat.
   impium autem et diligentem iniquitatem, odit anima
      ejus.
   Pluet [Al. Pluit] super peccatores [h. impios] laqueos,
   ignis et sulphur, et spiritus tempestatum pars calicis
      eorum.
Quoniam justus Dominus justitias dilexit:
   rectum videbunt [Al. viderunt] facies eorum.

VICTORI PRO OCTAVA CANTICUM [h. Psalm.] DAVID.

[XII.] Salva [d 1Kb] , Domine, quoniam defecit sanctus [h. misericors].
   quoniam imminuti sunt fideles a filiis hominum.
Frustra loquuntur [Al. loquitur] unusquisque proximo
      suo,
   [Col. 1135C] labium dolosum in corde, et corde locuti sunt.
Disperdat Dominus omnia labia dolosa,
   linguam magniloquam.
Qui dixerunt, Linguam nostram roboremus,
   labia nostra nobiscum sunt: quis Dominus [h. dominator] noster [e 1Kb] ?
Propter vastitatem inopum et gemitum pauperum,
   nunc consurgam, dicit Dominus:
   ponam in salutari auxilium eorum.
Eloquia Domini eloquia munda:
   argentum [f 1Kb] probatum,
   separatum a terra, colatum septuplum.
Tu, Domine, custodies ea,
   servabis nos a generatione hac in aeternum.
In circuitu impii ambulabunt [Al. ambulant],
   cum exaltati fuerint vilissimi filiorum hominum.

VICTORI CANTICUM [h. Psalm.] DAVID.

[XIII.] Usquequo, Domine, oblivisceris me [Al. mei]
      [Col. 1136A] penitus:
   usquequo abscondes faciem tuam a me?
Usquequo ponam consilia [Al. consilium] in anima mea,
   dolorem in corde meo per diem,
   usquequo exaltabitur inimicus meus super me?
[g 1Kb] Convertere [h. Aspice], exaudi me, Domine Deus
      meus:
   illumina oculos meos, ne umquam obdormiam in
      morte.
Ne quando dicat inimicus meus, Praevalui adversus
      eum:
   hostes mei exsultabunt, cum motus fuero.
Ego autem in misericordia tua confido,
   exultabit cor meum in salutari tuo:
   cantabo Domino, qui reddidit mihi.

VICTORI DAVID.

[XIV.] Dixit stultus in corde suo,
   Non est Deus:
Corrupti sunt, et abominabiles facti sunt studiose:
   non est qui faciat bonum.
[Col. 1136B] Dominus de coelo prospexit super filios hominum,
   ut videret si [h 1Kb] est intelligens, requirens Deum.
Omnes recesserunt, simul conglutinati sunt,
   non est qui faciat bonum, [i 6Kb] non est usque ad unum.
Nonne cognoscent omnes qui operantur iniquitatem:
   qui devorant populum meum ut cibum panis?
   Dominum non invocaverunt.
Ibi [j 1Kb] trepidabunt formidine:
   quoniam Deus in generatione justa.
Consilium pauperum confudistis:
   quoniam Dominus spes ejus est.
Quis dabit de Sion salutem Israel?
   quando reduxerit Dominus captivitatem populi sui,
exsultabit Jacob, laetabitur Israel.

CANTICUM [h. Psalm.] DAVID.

[XV.] Domine, [k 1Kb] quis peregrinabitur in tentorio tuo,
   qui [Al. et qui] habitavit in monte sancto tuo?
Qui ingreditur sine macula, et operatur justitiam,
   loquiturque veritatem in corde suo.
[Col. 1136C] Qui non est facilis in lingua sua,
   neque fecit [Al. facit] amico [h. sodali] suo malum:
   et opprobrium non sustinuit super vicinum [h. proximum]
   suum.
Despicitur in oculis ejus improbus,
   timentes autem Dominum glorificabit [Al. glorificat]:
   jurat ut se affligat, et non mutat.
Pecuniam suam non dedit ad usuram,
   et munera adversus innoxium non accepit:
Qui facit haec,
   non movebitur in aeternum.

HUMILIS ET SIMPLICIS DAVID.

[XVI.] Custodi me, Deus, quoniam speravi in te.
[l 1Kb] Dixi Domino, Dominus meus es tu:
   bene mihi non est sine te.
   Sanctis qui in terra sunt, et magnificis,
   omnis voluntas mea in eis.
[Col. 1137A] [a 1Kb] Multiplicabuntur idola eorum, post tergum sequentium:
   non libabo libamina eorum de sanguine,
   neque assumam nomina eorum in labiis meis.
Dominus pars haereditatis meae et [b 1Kb] calicis mei,
   tu possessor [h. restitutor] sortis meae.
Lineae [Al. Linetae] ceciderunt mihi in pulcherrimis,
   et haereditas speciosissima mea est.
Benedicam Domino qui dedit consilium mihi:
   insuper et noctibus erudierunt me renes mei.
Proponebam Dominum [Al. tac. Dominum] in conspectu meo [h. coram me] semper:
   quia a dextris meis est [Al. es], ne commovear.
   Propterea laetatum est cor meum, et exsultavit gloria mea:
   et caro mea habitabit confidenter.
Non enim derelinques animam meam in inferno:
   nec dabis sanctum [h. misericordem] tuum videre
      corruptionem.
Ostendes mihi semitam vitae,
   [Col. 1137B] plenitudinem [h. satietatem] [c 1Kb] laetitiarum ante vultum
      tuum:
   decores in dextera tua aeternos.

ORATIO DAVID.

[XVII.] Audi, Deus, justum [h. Audi, Domine, justitiam],
   intende deprecationem meam;
Auribus percipe orationem meam,
   absque labiis mendacibus [Al. méndacii].
De vultu tuo [h. De conspectu tuo] judicium meum
      prodeat:
   oculi tui videant aequitates.
Probasti cor meum, visitasti nocte:
   conflasti me, [d 1Kb] et non invenisti:
   cogitatio mea utinam non transisset os meum.
In opere Adam,
   in verbo labiorum tuorum,
   ego observavi vias [h. semitas] latronis.
Sustenta gressus meos in callibus tuis,
   [Col. 1137C] et non labantur [Al. labentur] vestigia mea.
Ego invocavi te, [e 1Kb] quia exaudies me, Deus;
   inclina aurem tuam mihi, audi eloquium meum.
[f 1Kb] Mirabiles fac misericordias tuas, salvator sperantium,
   a resistentibus dexterae tuae.
Custodi me quasi pupillam [h. filiam] intus oculi,
   in umbra alarum tuarum protege me.
   A facie impiorum vastantium me.
Inimici mei animam meam circumdederunt;
   adipe suo concluserunt;
   et ore locuti sunt superbe.
Incedentes adversum me, nunc circumdederunt me:
   oculos suos posuerunt declinare in terram.
[Col. 1138A] Similitudo ejus quasi leonis desiderantis praedam,
   et quasi catuli [g 1Kb] sedentis in absconditis.
Surge, Domine, praeveni faciem ejus, incurva eum:
   salva animam meam ab impio, qui est gladius tuus.
A viris manus tuae, Domine,
   qui mortui sunt in profundo:
Quorum pars in vita,
   et quorum de absconditis tuis replesti ventrem:
Qui satiabuntur in filiis,
   et dimittent reliquias suas parvulis eorum.
Ego in justitia videbo faciem tuam,
   implebor [h. satiabor] cum evigilavero similitudine
      tua.

VICTORI SERVO DOMINI DAVID, QUAE LOCUTUS EST DOMINO VERBA CANTICI HUJUS, IN DIE QUA LIBERAVIT EUM DOMINUS DE MANU OMNIUM INIMICORUM [h 1Kb] SUORUM, ET DE MANU SAUL. ET AIT:

[XVIII.] Diligam te, Domine, fortitudo mea,
   Dominus [Al. Domine] [i 1Kb] petra mea, et robur meum,
      et salvator meus:
[Col. 1138B] Deus meus fortis meus, et sperabo in eo
   scutum meum, et cornu salutis meae, susceptor
      meus.
Laudatum invocabo Dominum,
   et ab inimicis meis salvus ero.
Circumdederunt me funes mortis,
   et torrentes diaboli [Belial] terruerunt me,
Funes inferi circumdederunt me,
   praevenerunt me laquei mortis.
In tribulatione mea invocabo [Al. invocavi] Dominum,
   et ad Deum meum clamabo:
Exaudiet de templo [j 1Kb] sancto suo vocem meam,
   et clamor meus ante faciem ejus veniet in aures
      ejus.
Commota est, et contremuit terra:
   et fundamenta montium concussa sunt,
   et conquassata sunt, quoniam iratus est.
Ascendit fumus in [Al. de] furore ejus,
   et ignis ex ore ejus devorans:
   [Col. 1138C] carbones accensi sunt ab eo.
Inclinavit coelos, et descendit,
   et caligo sub pedibus ejus.
Et ascendit super cherub [Al. cherubin] et volavit,
   et volavit super pennas venti.
Posuit tenebras latibulum suum:
   in circuitu ejus tabernaculum ejus,
       [k 1Kb] tenebrosas aquas in nubibus aeris.
Prae fulgore in conspectu ejus nubes transierunt,
   grando et carbones ignis.
Et intonuit in coelis [Al. de coelo] Dominus,
   et Altissimus [l 1Kb] dedit vocem suam:
   grandinem et carbones ignis.
   Et misit [Al. emisit] sagittas suas, et dissipavit eos,
   [Col. 1139A] fulgura multiplicavit, et conturbavit illos.
Et apparuerunt effusiones aquarum,
   et revelata sunt fundamenta orbis:
Ab increpatione tua, Domine:
   ab inspiratione spiritus furoris tui.
Misit de alto, et accepit me,
    [a 1Kb] extrahet me de aquis multis.
Liberavit me de inimico meo potentissimo,
   et de his qui oderunt me: quoniam robustiores me
      erant.
Praevenerunt me in die afflictionis meae,
   et factus est Dominus firmamentum meum.
Et eduxit me, in latitudinem,
    [b 1Kb] liberavit me, quoniam placui ei.
Retribuit mihi Dominus secundum justitiam meam,
   secundum munditiam manuum mearum reddidit
      mihi.
Quia custodivi vias Domini,
   et non egi impie a Deo meo.
Omnia enim judicia ejus in conspectu meo,
   [Col. 1139B] et praecepta ejus non amovi a me.
Et fui immaculatus cum eo,
   et custodivi me ab iniquitate mea.
   Et restituet [Al. restituit] mihi Dominus secundum
      justitiam meam,
   secundum munditiam manuum mearum in conspectu
      oculorum ejus.
Cum sancto sanctus eris,
   cum viro innocente innocenter ages.
Cum electo electus eris,
   et cum perverso subverteris [Al. pervertes].
Quia tu populum pauperem salvabis,
   et oculos excelsos humiliabis.
Quia [c 1Kb] tu illuminabis lucernam meam:
   Domine Deus meus, illustrabis tenebram meam
      [Al. tenebras meas].
In te enim curro [d 1Kb] accinctus [h. curram post accinctos],
   et in Deo meo transiliam [Al. insiliam] murum.
[Col. 1139C] Deus immaculata via ejus,
   eloquium Domini [e 1Kb] examinatum:
   scutum est omnium sperantium in se.
    [f 1Kb] Quoniam quis est Deus praeter Dominum.
   et quis fortis praeter Deum nostrum?
Deus qui [Al. tac. qui] accingit me fortitudine,
   et posuit immaculatam viam meam.
Coaequans pedes meos cervis,
   et super excelsa [g 1Kb] mea statuens me.
Docens manus meas ad praelium,
   et componens quasi arcum aereum brachia mea.
Dedisti mihi clypeum salutis tuae [Al. meae],
   et [h 1Kb] dextera tua confortavit [Al. confirmavit] me,
   et mansuetudo tua multiplicavit me.
   Dilatabis gressum meum [Al. gressus meos] subtus
      me,
   et non deficient tali mei [Al. tac. mei].
Persequar inimicos meos, et apprehendam,
   et non revertar, donec consumam eos.
[Col. 1139D] Caedam eos, et non poterunt surgere,
      cadent sub pedibus meis.
Et accinxisti me fortitudine ad praelium.
   incurvabis resistentes mihi sub me.
Inimicorum meorum dedisti mihi dorsum,
   et odientes me disperdidisti.
Clamabunt: et non erit qui salvet:
   [Col. 1140A] ad Dominum, et non exaudiet eos.
   Delebo [h. Comminuam] eos ut pulverem ante faciem
   venti,
   ut lutum platearum projiciam eos.
Salvabis me a contradictionibus populi,
   pones me in caput gentium:
Populus quem ignoravi, serviet mihi:
   auditione auris obaudiet mihi.
Filii alieni mentientur mihi:
   Filii alieni defluent,
   et contrahentur in angustiis suis.
Vivit Dominus, et benedictus Deus [h. fortis] meus
   et exaltabitur [Al. exaltetur] Deus salutis meae.
Deus, qui das vindictas mihi,
   et congregas populos sub me.
Qui servas me ab inimicis meis,
   et a resistentibus mihi elevas me:
   a viro iniquo liberabis [Al. libera] me.
Propterea confitebor tibi in gentibus, Domine.
   et nomini tuo cantabo [h. psallam].
[Col. 1140B] Magnificanti [i 1Kb] salutes regis sui,
   et facienti misericordiam Christo suo,
David et semini ejus usque in aeternum [h. saeculum].

VICTORI CANTICUM [h. Psalm.] DAVID.

[XIX.] Coeli enarrant gloriam Dei,
   et opus manuum ejus annuntiat firmamentum.
Dies diei eructat verbum,
   et nox nocti indicat scientiam.
Non est sermo, et non sunt verba,
   quibus non audiatur vox eorum.
In universam terram exivit sonus eorum,
   et in finem orbis verba eorum:
   soli posuit tabernaculum in eis.
Et ipse quasi sponsus procedens [Al. procedit] de thalamo suo,
   exsultavit, ut fortis ad currendam viam [h. semitam].
A summitate coeli egressus ejus,
   et cursus [Al. recursus] ejus usque ad summitatem
      [Col. 1140C] illius:
   nec est qui se abscondat a calore illius.
Lex Domini immaculata
   convertens animam:
Testimonium Domini fidele,
   sapientiam praestans parvulo [Al. parvulis].
Praecepta Domini recta
   laetificantia cor:
Mandatum Domini lucidum
   illuminans oculos.
Timor Domini mundus
   perseverans in saecula [h. aeternum]:
Judicia Domini vera,
   justificata in semetipsis.
Desiderabilia super aurum
   et lapidem pretiosum multum [h. obryzum],
   et dulciora super mel et favum redundantem.
Unde et servus tuus docebit ea:
   in custodiendis eis fructus multus.
Errores quis intelligit,
   [Col. 1140D] ab occultis munda me.
A superbis quoque libera servum tuum,
   si non fuerint dominati mei, tunc immaculatus ero,
   et mundabor a delicto maximo.
Sint placentes sermones oris mei,
   et meditatio cordis mei in conspectu tuo:
[Col. 1141A] Domine, fortitudo mea, et redemptor meus.

VICTORI CANTICUM [h. Psalm.] DAVID.

XX. Exaudiat te Dominus in die tribulationis:
   protegat te nomen Dei Jacob.
Mittat tibi auxilium de sancto.
   et de Sion roboret te.
Memor sit omnis sacrificii tui,
   et holocaustum tuum [Al. tac. tuum] pingue fiat.
   SEMPER.
Det tibi secundum cor tuum,
   et omnem voluntatem tuam [h. omne consilium tuum]
      impleat.
Laudabimus [a 1Kb] in salutari tuo,
   et in nomine Dei nostri [b 1Kb] deducemus.
Impleat Dominus omnes petitiones tuas:
   nunc scio quoniam salvabit Dominus Christum
      suum:
Exaudiet eum de coelo sancto suo,
   in [c 1Kb] fortitudinibus salutis dexterae suae.
   Hi in curribus, et hi in equis:
   [Col. 1141B] nos [d 1Kb] autem in nomine Domini Dei nostri recordabimur.
Ipsi curvati [Al. incurvati] sunt et ceciderunt:
   nos vero surreximus et erecti sumus
Domine, salva:
    [e 1Kb] rex exaudiet nos in die qua invocaverimus eum.

VICTORI CANTICUM [h. Psalm.] DAVID.

[XXI.] Domine, in fortitudine tua laetabitur rex,
   et in salutari tuo exsultabit vehementer.
Desiderium cordis ejus dedisti ei,
   et voluntate labiorum ejus non fraudasti. [f 1Kb] SEMPER.
Quoniam [g 1Kb] praevenies eum benedictionibus bonitatis:
   pones in capite ejus coronam [h 1Kb] obryzam.
Vitam petivit a te, dedisti ei:
   longitudinem dierum in saeculum et in aeternum.
Magna gloria ejus in salutari tuo:
   gloriam et decorem pones super eum.
Pones enim eum [i 1Kb] benedictiones in sempiternum,
   exhilarabis eum laetitia apud vultum tuum,
[Col. 1141C] Quia rex confidet in Domino,
   et in misericordia Excelsi non decipietur:
Inveniet [Al. Inveniat] manus tua omnes inimicos
      tuos:
   dextera tua inveniet odientes te.
Pones eos ut clibanum ignis
   in tempore vultus tui:
Dominus in furore suo praecipitabit [Al. praecipitavit]
      eos,
   [Col. 1142A] et devorabit [Al. devoravit] eos ignis.
Fructum eorum [Al. tac eorum] de terra perdes,
   et semen eorum de filiis hominum,
Quoniam inclinaverunt super te malum,
   cogitaverunt scelus quod non potuerunt.
Quoniam [Al. quia] pones eos humerum,
   funes [h. nervos] tuos firmabis contra facies eorum.
Exaltare, Domine [Al. Deus], in fortitudine tua,
   cantabimus et psallemus fortitudinem tuam [Al. fortitudines
      tuas],

VICTORI [j 2Kb] PRO CERVO MATUTINO CANTICUM [h. Psalmus] DAVID.

[XXII.] Deus meus, Deus meus, quare dereliquisti me:
   longe a salute mea verba rugitus mei.
Deus meus, clamabo per diem, et non exaudies:
   et nocte, nec est silentium mihi.
Et tu sancte, habitator laus [h. laudes] Israel.
   In te confisi sunt, patres nostri:
   confisi sunt, et salvasti eos.
[Col. 1142B] Ad te clamaverunt, et salvati sunt:
   in te confisi sunt, et non sunt confusi.
Ego autem sum vermis et non homo [h. vir]:
   opprobrium hominum et despectio plebis [h. populi].
Omnes videntes me, subsannant [Al. subsannabant] me;
   demittunt labium, movent caput.
Confugit ad Dominum [h. revelat Domino], salvet
      eum:
   liberet eum, quoniam vult eum.
Tu autem propugnator meus ex utero:
   fiducia mea ab uberibus matris meae.
In te projectus sum ex vulva:
   de ventre matris meae Deus meus [k 1Kb] tu.
Ne longe fias a me, quoniam tribulatio proxima.
   quoniam non est adjutor.
Circumdederunt me vituli multi:
   tauri pingues [h. basan] vallaverunt me.
Aperuerunt super me os suum:
   [Col. 1142C] [l 1Kb] leo capiens et rugiens.
Sicut aqua effusus sum,
   et separata sunt omnia ossa mea:
Factum est cor meum sicut cera
   liquefacta in medio ventris mei.
Aruit velut testa fortitudo mea,
   et lingua mea adhaesit [m 1Kb] faucibus meis,
   et in pulverem mortis detraxisti me.
Quoniam circumdederunt me venatores [h. canes],
   [Col. 1143A] consilium pessimorum vallavit:
Fixerunt [a 8Kb] manus meas et pedes meos:
   numeravi omnia ossa mea:
   quae ipsi respicientes viderunt in me.
Diviserunt vestimenta mea sibi:
   et super vestimentum meum miserunt sortem.
Tu autem, Domine, ne longe fias [Al. facias]:
   fortitudo mea, in auxilium meum festina.
Erue a gladio animam meam:
   et de manu canis solitariam meam.
Salva me ex ore leonis,
   et de cornibus unicornium exaudi me.
Narrabo nomen tuum fratribus meis:
   in medio ecclesiae laudabo te:
    [b 1Kb] Timentes Dominum laudate eum:
   omne semen Jacob glorificate eum,
   et metuite eum universum semen Israel.
Quoniam non despexit neque contempsit modestiam
      pauperis,
   et non abscondit faciem suam ab eo:
   [Col. 1143B] et cum clamaret ad eum, exaudivit,
Apud te laus mea in ecclesia multa:
   vota mea reddam in conspectu timentium eum.
Comedent mites et saturabuntur,
   laudabunt Dominum quaerentes eum:
   vivet cor vestrum in sempiternum,
Recordabuntur et convertentur ad Dominum universi
      fines terrae:
   et adorabunt coram [c 1Kb] te universae cognationes gentium.
Quia Domini regnum,
   et dominabitur gentibus.
[Col. 1144A] Comederunt et adoraverunt omnes pingues [Al. principes]
      terrae
   ante faciem ejus curvabunt [d 1Kb] omnes qui descendunt
      in pulverem.
   et anima ejus [e 1Kb] non vivet.
Semen serviet ei,
   narrabitur Domino in generatione.
Venient et annuntiabunt [f 1Kb] justitiam ejus,
   Populo qui nascetur, quam fecit.

CANTICUM [h. psalmus] DAVID.

[XXIII.] Dominus [g 1Kb] pascit me [h. Pastor meus]; nihil mihi deerit.
   In pascuis herbarum [h 1Kb] accubavit me:
   super aquas refectionis enutrivit me.
Animam meam refecit:
   duxit me per semitas justitiae propter nomen suum.
Sed et si ambulavero in valle [i 1Kb] umbrae mortis,
   non timebo malum, quoniam tu mecum:
   virga tua et baculus tuus, ipsa cansolabuntur me.
[Col. 1144B] Pones coram me mensam
   ex adverso hostium meorum:
Impinguasti in [Al. tac. in] oleo caput meum,
   calix meus inebrians.
Sed et benignitas et misericordia subsequentur [Al. subsequantur] me,
   omnibus diebus vitae meae:
Et habitatio in domo Domini,
   in longitudine dierum.

CANTICUM [h. psalmus] DAVID.

[XXIV.] Domini est terra et plenitudo ejus:
   orbis et habitatores ejus.
[Col. 1145A] Quia ipse super maria fundavit [a 1Kb] eam,
   et super flumina stabilivit eam.
Quis ascendet in montem Domini:
   et [Al. aut] quis [b 10Kb] stabit in loco in sancto ejus?
Innocens manibus et mundo corde:
   qui non exaltavit frustra animam suam,
   et non juravit dolose.
Accipiet benedictionem a Domino;
   et justitiam a Deo salutari suo.
Haec generatio quaerentium eum,
   quaerentium faciem tuam, Jacob.
      SEMPER.
Levate, portae, capita vestra,
   et elevamini, januae sempiternae,
   et ingrediatur rex gloriae.
Quis est iste rex gloriae?
   Dominus fortis et potens:
   Dominus fortis in praelio.
Levate, portae, capita vestra:
   et [c 1Kb] erigite, januae sempiternae,
   [Col. 1145B] et ingrediatur rex gloriae.
Quis est iste rex gloriae?
Dominus exercituum: ipse est rex gloriae.
      SEMPER.

DAVID.

[XXV.] Ad te, Domine, animam meam [d 2Kb] levo.
Deus meus in te fisus sum, ne confundar,
   ne laetentur [h. neque exsultent in me] inimici mei.
Sed universi qui sperant in te non confundantur:
   confundantur qui iniqua gerunt frustra.
Vias tuas, Domine, ostende mihi,
   semitas tuas doce me.
Deduci [e 1Kb] me in veritate tua et doce me:
   quia tu [Al. add. es] Deus salvator meus,
   te exspectavi tota die.
Recordare miserationum tuarum, Domine,
   et misericordiarum tuarum, [f 1Kb] quia a saeculo sunt.
Peccatorum adolescentiae meae, et scelerum meorum ne
      memineris:
   [Col. 1145C] secundum misericordiam tuam recordare mei tu [Al.
      tac. tu],
   propter bonitatem tuam, Domine.
Bonus et rectus Dominus:
   propterea docebit peccatores in via.
Deducet mansuetos in judicio,
   et docebit modestos viam suum.
Omnes semita Domini misericordia et veritas:
   his qui custodiunt pactum ejus, et testificationes ejus.
Propter nomen tuum, Domine,
   propitiare iniquitati meae, quoniam grandis est.
[Col. 1146A] Quis est iste vir timens Dominum?
   quem docebit in via, quam elegerit.
Anima ejus in bono commorabitur,
   et semen ejus haereditabit terram.
Secretum [Al. Decretum] Domini timentibus eum,
   et pactum suum ostendit eis.
Oculi mei semper ad Dominum:
   quia ipse educet de reti pedes meos.
Respice in me, et miserere mei:
   quoniam solus et pauper ego [h. add. sum].
Tribulationes cordis mei [g 1Kb] amplificatae sunt:
   de angustiis meis educ me.
Vide afflictionem meam et laborem meum,
   et porta omnia peccata mea.
Vide inimicos meos, quoniam multiplicati sunt:
   et odio iniquo oderunt me,
Custodi animam meam, et libera me,
   non confundar quoniam speravi in te.
Simplicitas et aequitas servabunt me:
   quia exspectavi te.
[Col. 1146B] Redime, Deus, Israel,
   ex omnibus angustiis suis.

DAVID.

[XXVI.] Judica me, Domine [Al. Deus], quia ego in
      simplicitate mea ambulavi:
   et in Domino confidens non deficiam.
Proba me, Domine [Al. Deus], et tenta me:
   ure [h. confla] renes meos et cor meum.
Quia misericordia tua in conspectu oculorum meorum
      [Al. add. est],
   et ambulabo in veritate tua.
Non sedi cum viris vanitatis,
   et cum superbis non ingrediar.
Odivi ecclesiam pessimorum,
   et cum iniquis [h. impiis] non sedebo
Lavabo in innocentia manus [h. palmas] meas,
   et [h 1Kb] circuibo altare tuum, Domine.
Ut clara voce praedicem laudem,
   et narrem omnia mirabilia tua.
[Col. 1146C] Domine, dilexi habitaculum domus tuae,
   et locum tabernaculi gloriae tuae.
Ne [i 1Kb] auferas [h. Ne apponas] cum peccatoribus animam meam
   et cum viris sanguinum vitam meam.
In quorum manibus scelus [Al. add. est],
   et dextera eorum repleta est muneribus.
Ego autem in simplicitate mea gradiar, redime me
   et miserere mei,
Pes [Al. add. enim] meus stetit in recto:
   in ecclesiis benedicam Domino.

[Col. 1147A] DAVID.

[XXVII.] Dominus lux mea, et salutare meum;
   quem timebo?
Dominus fortitudo vitae meae, quem formidabo?
Cum appropinquarent mihi maligni,
   ut comederent carnem meam:
Hostes mei et inimici mei
   ipsi impegerunt, et ceciderunt.
Si steterint adversus me castra,
   non timebit cor meum:
Si surrexerit contra me bellum,
   in hoc ego confidam.
Unum petii a Domino, hoc requiram;
   ut habitem in domo Domini omnibus diebus vitae meae:
Et videam pulchritudinem Domini;
   et attendam in templum ejus.
Abscondet enim me in umbra sua in die pessima,
   abscondet me in secreto tabernaculi sui,
   in petra exaltabit me.
[Col. 1147B] Nunc quoque exaltavit [Al. exaltabit] caput meum
   super inimicos meos qui sunt in circuitu meo.
Et immolabo in tabernaculo ejus hostias jubili:
   cantabo et psallam Domino.
Audi, Domine, vocem meam invocantis,
   et miserere mei, et exaudi me.
Tibi dixit cor meum, Quaesivit vultus meus:
   faciem tuam, Domine, requiram.
Ne abscondas faciem tuam [a 1Kb] a me,
   ne declines in furore a servo tuo;
Auxilium meum fuisti: ne derelinquas me.
   et ne dimittas me, Deus salvator meus.
Pater enim meus et mater mea dereliquerunt me:
Dominus autem colligit me.
Ostende [h. Illustra] mihi, Domine, viam tuam,
   et deduc me in semita recta
   propter insidiatores [h. decantatores] meos.
Ne tradas me [b 1Kb] animae tribulantium me:
   quoniam surrexerunt contra me testes falsi et apertum mendacium.
[Col. 1147C] Ego autem credo [Al. credebam], quod videam bona
      Domini [h. Nisi ego credidissem quod viderem
      bona Domini]
   in terra viventium.
Exspecta Dominum, confortare, et roboretur cor tuum,
   et sustine Dominum.

DAVID.

[XXVIII.] Ad te, Domine, clamabo,
   fortis meus, ne obsurdescas mihi,
Ne forte, tacente te mihi,
   comparer his qui descendunt in lacum:
Audi [c 1Kb] vocem deprecationum mearum cum clamavero
      ad te,
   cum levavero manus meas ad oraculum sanctum
      tuum.
Ne trahas [Al. tradas] me cum impiis et cum operantibus iniquitatem,
   qui loquuntur pacem cum amicis suis [h. sodalibus]:
   et est malum in corde eorum.
Da eis secundum opus suum
   [Col. 1147D] et secundum malum adinventionum suarum:
[Col. 1148A] Juxta opus manuum suarum da eis:
   redde retributionem suam illis.
Quoniam non intelligunt in opera Domini, et opus
      manuum ejus:
   destrues eos, et non aedificabis:
Benedictus Dominus,
   quia audivit vocem deprecationis meae.
Dominus fortitudo mea et scutum meum,
   in ipso confisum est cor meum, et habui adjutorium:
   gavisum est cor meum,
   et in cantico meo confitebor illi.
Dominus fortitudo [e 1Kb] eorum:
      et robur salutarium Christi sui est.
Salva populum tuum
   et benedic haereditati tuae:
   et pasce eos, et subleva eos usque in sempiternum
      [h. saeculum].

CANTICUM [h. Psalmus] DAVID.

[XXIX.] Afferte Domino filios arietum:
   [Col. 1148B] afferte Domino gloriam et imperium [h. fortitudinem].
Afferte Domino gloriam nomini ejus:
   adorate Dominum in decore sancto.
Vox Domini super aquas,
   Deus gloriae intonuit:
   Dominus super aquas multas,
Vox Domini in fortitudine:
   vox Domini in decore.
Vox Domini confringentis cedros:
   et confringet Dominus cedros Libani.
Et disperget eas [f 1Kb] quasi vitulum:
   Libanum et Sarion quasi filium rhinocerotum.
Vox Domini dividens flammas ignis
Vox Domini parturire [g 1Kb] faciens desertum;
   parturire faciet Dominus desertum Cades.
Vox Domini obstetricans cervas [Al. cervis], et revelans
      saltus,
   et in templo ejus omnis loquitur gloriam.
Dominus diluvium inhabitat:
   et sedebit Dominus rex in aeternum.
[Col. 1148C] Dominus fortitudinem [Al. legem] populo suo dabit:
   Dominus benedicet populo suo in pace.

PSALMUS CANTICI PRO DEDICATIONE DOMUS DAVID.

[XXX.] Exaltabo te, Domine, quoniam salvasti me:
   et non delectasti [h. letificasti] inimicos meos super me
Domine Deus meus.
   clamavi ad te, et sanasti me.
Domine, eduxisti de inferno animam meam:
vivificasti me ne descenderem in lacum.
Cantate [h. Psallite] Domino sancti [h. misericordes]
      ejus:
   et confitemini memoriae sanctitatis ejus.
Quoniam ad momentum est ira ejus,
   vita in repropitiatione ejus:
Ad vesperum commorabitur fletus,
   et in matutino laus.
Ego autem dixi in abundantia mea:
   Non commovebor in sempiternum [h. saeculum].
Domine, in voluntate tua statuisti [Al. posuisti] monti
      [Col. 1148D] meo fortitudinem:
   abscondisti faciem tuam [h 1Kb] et factus sum conturbatus. [d 1Kb]
[Col. 1149A] Ad te, Domine, clamabo,
   et ad Dominum deprecabor.
Quae est utilitas in sanguine meo,
   cum descendere [Al. descendo] in corruptionem:
Numquid confitebitur tibi pulvis?
   aut annuntiabit veritatem tuam?
Audi, Domine, et miserere mei:
   Domine, esto adjutor mihi [Al. meus].
Convertisti planctum meum in chorum mihi:
   solvisti saccum meum, et accinxisti me laetitia.
Ut laudet [h. psallat tibi] te gloria, et non taceat,
   Domine Deus meus, in sempiternum [h. saeculum]
      confitebor tibi.

VICTORI CANTICUM [h. Psalmus] DAVID.

[XXXI.] In te, Domine, speravi, non confundar in
      aeternum [h. saeculum]:
   In justitia tua salva [h. eripe] me.
Inclina ad me aurem tuam
   velociter, libera me:
Esto mihi in lapidem fortissimum,
   [Col. 1149B] in domum munitam, ut salves me.
Quia petra mea et munitio mea tu [Al. add. es]:
   et propter nomen tuum [a 1Kb] deduces me, et enutries me,
Educes me de reti, quod absconderunt mihi:
   quia tu fortitudo mea.
In manu tua commendabo [Al. commendo] spiritum meum:
   redemisti me, Domine Deus veritatis.
[b 1Kb] Odivi custodientes vanitates frustra:
   ego autem in Domino confisus sum.
Exsultabo, et laetabor in misericordia tua,
   quia vidisti [Al. audisti] afflictionem meam:
   cognovisti tribulationes animae meae.
Et non conclusisti me in [c 1Kb] manu inimici:
   statuisti in latitudine pedes meos.
Miserere mei, Domine, quoniam tribulor,
Caligavit in furore oculus meus,
   anima mea et venter meus.
Quia consumptae sunt in moerore vitae meae,
   et anni mei in gemitu:
[Col. 1149C] Infirmata [d 1Kb] est in iniquitate mea fortitudo mea:
   et ossa mea contabuerunt.
Apud omnes hostes meos factus sum opprobrium,
   et vicinis meis nimis,
   et timor notis meis:
Qui videbant me in plateis, fugiebant a me.
Oblivioni traditus sum quasi mortuus a corde:
   factus sum sicut [Al. quasi] vas perditum.
Audivi enim opprobrium multorum,
   congregationem in circuitu;
Cum inirent consilium adversum me:
   et ut auferrent animam meam cogitaverunt [Al. cogitarent].
Ego autem in te speravi, Domine:
   dixi, Deus meus tu.
[Col. 1150A] In manu tua tempora mea:
   libera de manu inimicorum meorum, et persequentium me.
Illumina [e 1Kb] faciem tuam super servum tuum:
   salva me in misericordia tua.
Domine, non [Al. ne] confundar, quia invocavi te:
   confundantur impii, taceant in inferno.
Muta fiant labia mendacii:
   quae loquuntur contra justum [f 2Kb] vetera,
   in superbia et despectione.
Quam multa est bonitas tua quam abscondisti timentibus
      te,
   operatus es sperantibus in te; in conspectu filiorum
      hominum.
Abscondes eos in protectione vultus tui, a duritia viri:
   abscondes eos in umbra, a contradictione linguarum.
Benedictus Dominus:
   qui mirabilem fecit misericordiam suam mihi, in civitate
      munita.
Ego autem dixi in stupore meo:
   [Col. 1150B] Projectus sum de conspectu oculorum [g 1Kb] tuorum.
Ergone audisti vocem deprecationis meae:
   cum clamarem ad te?
Diligite Dominum omnes sancti [h. misericordes] ejus,
   fideles servat Dominus:
   et [h 1Kb] tribuit his, qui satis operantur superbiam.
Confortamini, et roboretur cor vestrum,
   omnes qui exspectatis Dominum.

DAVID [i 1Kb] ERUDITO.

[XXXII.] Beatus, cui dimissa est iniquitas,
   absconditum est peccatum.
Beatus homo, cui non imputabit [Al. imputavit] Dominus
      iniquitatem:
   nec est in spiritu ejus dolus.
Quia tacui attrita sunt ossa mea:
   in rugitu meo tota die.
Die enim et nocte gravatur super me manus tua:
   versatus sum in miseria mea, cum exardesceret [j 1Kb]
      messis. JUGITER.
Peccatum meum notum facio tibi:
   [Col. 1150C] et iniquitatem meam non [k 1Kb] abscondi.
Dixi, confitebor scelera mea Domino
   et tu dimisisti [h. abstulisti] iniquitatem peccati mei.
      SEMPER.
Pro [l 1Kb] hac orat omnis sanctus [h. misericors] ad te:
   ad tempus inveniens;
Ut cum inundaverint aquae multae,
   ad illum non accedant.
Tu [Al. add. es] protectio mea, ab hoste custodies me,
   laus mea salvans: circumdabis me. SEMPER.
[m 1Kb] Erudiam te, et illuminabo tibi viam per quam ambules:
   cogitabo de te oculo meo.
Nolite fieri sicut equus et mulus
   quibus [Al. in quibus] non est intelligentia:
In chamo et [n 1Kb] freno maxillas ejus constringis, ut non
   [Col. 1151A] appropinquet ad te.
Multi dolores impii:
   confidentem autem in Domino misericordia circumdabit.
Laetamini in Domino, et exsultate, justi:
   et laudate omnes recti corde.

[XXXIII.] LAUDATE, JUSTI, DOMINUM,

   rectos decet laudatio [Al. collaudatio].
Confitemini Domino in cithara:
   in psalterio decachordo psallite [Al. cantate] ei.
Cantate ei canticum novum:
    [a 1Kb] bene psallite in jubilo:
Quia rectum est verbum Domini:
   et omne opus ejus in fide.
Diligit justitiam et judicium:
   misericordia Domini plena est terra.
In [Al. tac. In] verbo Domini coeli facti sunt:
   et spiritu oris ejus omnis ornatus eorum.
Congregans quasi in utre aquas maris:
   ponens in thesauris abyssos.
[Col. 1151B] Timeat Dominum [Al. a Domino] omnis terra:
   ipsum formident universi habitatores orbis.
Quia ipse dixit, et factus est:
   ipso praecipiente, stetit.
Dominus solvit consilium gentium:
   irritas fecit cogitationes populorum.
Consilium Domini in aeternum stabit:
   cogitationes cordis ejus in generatione et generatione:
Beata gens, cujus Dominus Deus ejus,
   populus quem elegit [b 1Kb] in haereditatem sibi.
De coelo prospexit Dominus.
   vidit omnes filios Adam.
De firmissima sede sua prospexit
   ad universos habitatores terrae.
Fingens pariter cor eorum:
   intelligens omnia opera eorum.
Non [c 1Kb] salvabitur rex in multitudine exercitus,
   nec fortis liberabitur in multiplicatione virtutis.
Fallax equus ad salutem
   [Col. 1151C] et in multitudine roboris sui non salvabit.
Ecce oculus Domini super timentes eum:
   ad [Al. et] exspectantes misericordiam ejus.
Ut eruat de morte animas eorum,
   et vivificet eos in fame.
Anima nostra exspectavit Dominum:
   auxilium nostrum et clypeus noster est.
In ipso enim laetabitur cor nostrum:
   quia in nomine sancto ejus speravimus.
Sit misericordia tua, Domine, super nos,
   sicut exspectavimus te.

DAVID QUANDO COMMUTAVIT OS [h. saporem] SUUM CORAM ABIMELECH, ET EJECIT EUM, ET ABIIT.

[d 1Kb] [XXXIV.] Benedicam Dominum in omni tempore:
      semper laus ejus in ore meo.
In Domino [e 1Kb] laudabitur anima mea:
   audiant mites et laetentur.
Magnificate Dominum mecum,
   et exaltemus nomen ejus pariter.
Quaesivi Dominum, et exaudivit me.
   [Col. 1151D] et ex omnibus angustiis meis liberavit me.
Respicite ad eum, et confluite,
   [Col. 1152A] et vultus vestri non confundentur.
Hic pauper clamavit, et Dominus exaudivit:
   et de omnibus tribulationibus [f 1Kb] ejus salvavit eum.
Circumdabit angelus Domini in gyro timentes eum,
   et eruet eos.
Gustate et videte quoniam bonus Dominus:
   beatus vir qui sperat in eo.
Timete Dominum sancti ejus:
   quoniam non est inopia timentibus eum.
Leones indiguerunt et esurierunt:
   quaerentibus autem Dominum non deerit omne bonum.
   Venite [Al. Ambulate], filii, audite me,
   timorem Domini docebo vos.
Quis est vir qui velit vitam,
   diligens dies videre bonos.
Custodi linguam tuam a malo:
   et labia tua ne loquantur dolum.
Recede a malo, et fac bonum:
   quaere pacem, et persequere eam.
[Col. 1152B] Oculi Domini ad justos,
   et aures ejus ad clamores eorum.
Vultus Domini super [h. in] facientes malum:
   ut perdat de terra memoriam eorum.
Clamaverunt, [g 1Kb] et Dominus exaudivit,
   et ex omnibus tribulationibus eorum liberavit eos.
Juxta est Dominus contritis corde,
   et confractos spiritu salvabit.
   Multae tribulationes [h. Multa mala] justo [Al. justi],
   et ex omnibus illis liberabit [Al. liberavit] eum Dominus.
Custodit omnia ossa ejus:
   unum ex eis non confringetur.
Interficiet impium malitia,
   et odientes justum [h 1Kb] culpabuntur.
Redimet Dominus animas servorum suorum,
   et non peccabunt [h. culpabuntur] omnes sperantes
      in eo.

[Col. 1152C] DAVID.

[XXXV.] Judica, Domine, adversarios meos:
   pugna contra impugnantes me.
Apprehende scutum et hastam [Al. contum],
   et surge in auxilium meum [Al. mihi].
Evagina gladium, et praeoccupa
   ex adverso persequentes me:
   dic animae mae, salus tua ego [Al. ad. sum].
Confundantur et revereantur, qui quaerunt animam
      meam:
   convertantur retrorsum, et confundantur,
   qui cogitant malum mihi.
Fiant sicut pulvis ante faciem venti,
   et angelus Domini impellat,
Sit via eorum tenebrae et lubricum,
   et angelus Domini persequatur eos.
Quia frustra absconderunt mihi insidias retis sui:
   sine causa foderunt animae mae.
Veniat ei [Al. eis] calamitas quam ignorat,
   [Col. 1152D] et rete suum quod abscondit, comprehendat eum,
   et cadat in laqueum [h. in calamitatem].
Anima autem mea exsultabit in Domino,
   [Col. 1153A] laetabitur in salute sua [Al. tua].
Omnia ossa mea dicent, Domine, quis similis tui:
   eruens inopem a validiore,
   et pauperem ac mendicum a violento.
Surgentes testes iniqui:
   quae nesciebam interrogabant me.
Reddebant mihi mala pro bono:
   sterilitatem animae meae.
Ego autem cum [a 1Kb] infirmarentur, induebar cilicio:
   humiliabam in jejunio animam meam,
   et oratio mea in [Al. ad] sinum meum revertetur.
Quasi ad amicum [h. sodalem], quasi ad fratrem meum
      sic ambulabam:
   quasi lugens mater tristis incurvabar.
Et in infirmitate mea laetabantur et congregabantur:
   collecti sunt adversus me percutientes, et nesciebam:
   scindentes [b 1Kb] et non tacentes.
In simulatione verborum fictorum.
   frendebant contra me dentibus suis.
Domine, quanta videbis [Al. aspicies].
   [Col. 1153B] converte animam meam a calamitatibus eorum [Al. suis]:
   a leonibus solitariam meam.
Confitebor tibi in ecclesia grandi [Al. magna]?
   in populo forti laudabo te.
Non laetentur super me inimici mei mendaces:
   odientes me frustra conniventes [Al. cohibentes]
      oculo:
Non enim pacem loquuntur, sed in rapina terrae
   verba fraudulenta concinnant.
Et dilataverunt super me os suum.
   dixerunt vah vah: vidit oculus noster.
Vidisti, Domine, ne taceas:
   Domine, ne elongeris a me.
   Consurge [h. Expergiscere], et vigila in [Al. tac. in]
   judicium meum, Deus meus,
   et Domine [Al. Dominus meus] in causam meam.
Judica me secundum justitiam tuam, Domine Deus meus
   et ne insultent mihi.
[Col. 1153C] Nec dicant in corde suo, vah animae nostrae:
    [c 1Kb] et ne dicant, absorbuimus eum.
Confundantur, et revereantur pariter
   qui laetantur in afflictione mea:
Induantur confusione et verecundia,
   qui magnificantur super me.
Laudent, et laetentur qui volunt justitiam meam:
   et dicant semper, magnificetur Dominus,
   qui vult pacem servi sui.
Et lingua mea meditabitur [Al. meditetur] justitiam
      tuam:
   tota die laudem tuam.

[d 1Kb] VICTORI SERVO DOMINI, DAVID.

[XXXVI.] Dixit scelus impii in medio cordis [e 1Kb] ejus:
   non est timor Dei ante oculos ejus.
Quia dolose egit adversus eum in oculis suis:
   ut inveniret iniquitatem ejus ad odiendum.
Verba oris ejus iniquitas et dolus:
   [Col. 1154A] cessavit cogitare, [f 1Kb] ut benefaceret.
Iniquitatem cogitat in cubili suo
   stabit in via non bona:
   malum non abjiciet.
Domine, in coelo misericordia tua
   fides tua usque ad nubes.
Justitia tua quasi montes, Deus [Al. Domine],
   judicium tuum abyssus multa:
   homines et jumenta salvos facies, Domine.
Quam pretiosa misericordia tua, Deus [Al. Domine],
   et filii Adam in umbra alarum tuarum sperabunt.
Inebriabuntur de pinguedine domus tuae,
   et torrente deliciarum tuarum potabis eos.
Quoniam tecum est fons vitae:
   in lumine tuo videbimus lumen.
Attrahe misericordiam tuam scientibus te.
   et justitiam tuam rectis corde.
Ne veniat mihi pes superbiae:
   et manus impiorum non me commoveat.
Ibi ceciderunt operantes iniquitatem:
   [Col. 1154B] expulsi sunt, et non potuerunt surgere.

DAVID.

[XXXVII. Aleph.] [g 1Kb] Noli contendere cum malignis.
   neque aemuleris facientes iniquitatem.
Quoniam sicut herba velociter conterentur,
   et sicut olus viride marcescent.
[Beth.] Spera in Domino, et fac bonum
   peregrinare [h. habitare] in terra, et pascere fide:
Et delectare in Domino,
   et dabit tibi petitiones cordis tui.
[Gimel.] Volve super Dominum [h. Revela Domino]
      viam tuam,
   et confide in eo, et ipse faciet,
Et educet sicut lumen justitiam tuam,
   et judicia tua [Al. judicium tuum] sicut meridiem.
[Daleth.] Tace Domino, et exspecta eum,
   noli contendere adversus eum, qui proficit in via sua.
   adversus virum, qui facit quae cogitat.
[He.] Dimitte iram, et derelinque furorem:
   [Col. 1154C] noli [h 1Kb] contendere ut malefacias.
Quoniam qui malefaciunt, interibunt:
   exspectantes autem Dominum ipsi haereditabunt terram.
[Vav.] Adhuc enim modicum, et non erit impius,
   et cogitabis de loco ejus, et non subsistet.
Mites autem haereditabunt terram:
   et delectabuntur in multitudine pacis.
[Zain.] Cogitat impius de justo,
   et frendet adversus eum dentibus suis.
Dominus deridebit eum:
    [i 1Kb] quia vidit quoniam venit dies ejus.
[Heth.] Gladium evaginaverunt impii: tetenderunt arcum
      suum,
   ut percutiant [h. ut dejiciant] egenum et pauperem,
   et interficiant rectos [j 1Kb] in via.
[Heth.] Gladius eorum ingrediatur in cor eorum,
   et arcus eorum confringantur.
[Col. 1155A] [Teth.] Melius est parum justo:
   quam divitiae impiorum multae.
Quia brachia impiorum confringentur.
   sublevat autem justos Dominus.
[Jod.] Novit Dominus dies immaculatorum,
   et haereditas eorum aeterna [h. in saeculum] erit.
Non confundentur in tempore malo,
   et in diebus famis saturabuntur.
[Caph.] Quia impii peribunt,
   et inimici Domini [a 1Kb] gloriantes ut monocerotes.
   consumentur, sicut fumus consumitur.
[Lamed.] Fenus accipit impius, et non reddet:
   justus autem donat, et tribuit.
Quia qui benedicti fuerint ab eo, haereditabunt terram.
   et qui maledicti, interibunt.
[Mem.] A Domino gressus viri firmantur,
   et viam ejus volet.
Cum ceciderit, non allidetur:
   quia Dominus sustentat manum ejus.
[Nun.] Puer fui siquidem et senui,
   [Col. 1155B] et non vidi justum derelictum:
   neque semen ejus quaerens panem.
Tota die donat et commodat:
   et semen ejus in benedictione.
[Samech.] Recede a malo, et fac bonum,
   et habita in sempiternum [h. saeculum].
Quia Dominus diligit judicium,
   et non derelinquet sanctos [h. misericordes] suos.
[b 24Kb] In aeternum [h. in saeculum] custoditi sunt,
   et semen impiorum peribit [Al. perit].
Justi haereditabunt terram;
   et inhabitabunt in saeculum [h. in aeternum] super
      eam.
[Phe.] Os justi meditabitur sapientiam,
   et lingua ejus loquetur judicium.
Lex Dei ejus in corde ejus:
   non deficient gressus ejus.
[Sade.] Considerat impius justum,
   et quaerit, ut occidat eum.
[Col. 1155C] Dominus non derelinquet eum in manu ejus,
   et non condemnabit eum cum judicabitur [Al. judicatur].
[Coph.] Exspecta Dominum, et custodi viam ejus,
   et exaltabit te, ut possideas terram
   cum interibunt [Al. pereunt] impii, videbis.
[Res.] Vidi impium robustum,
   et fortissimum sicut indigenam virentem.
Et transivi, et ecce [Al. tac. ecce] non erat:
   et quaesivi eum, et non est inventus.
[Sin.] Custodi simplicitatem, et vide rectum:
   quia erit in [Al. ad.] extremum viro pax.
[c 1Kb] Praevaricatores autem interibunt pariter,
   et novissimum impiorum peribit.
[Thav.] Salus autem justorum a Domino:
   fortitudo eorum in tempore tribulationis.
Et auxiliabitur eis Dominus, et salvabit eos:
   [Col. 1156A] [d 1Kb] eripiet eos ab impiis,
   et salvabit eos: quia speraverunt in eo.

CANTICUM [h. Psalm.] DAVID IN COMMEMORATIONE.

[XXXVIII] Domine, ne in ira [h. indignatione] tua
      arguas me:
   neque in furore tuo [h. ira tua] corripias me,
Quia sagittae tuae infixae sunt mihi,
   et tetigit [h. terruit] me manus tua.
Non est sanitas in carne mea a facie indignationis tuae:
   non est pax [Al. Add. in] ossibus meis a facie peccati
      mei.
Quia iniquitates meae transierunt caput meum:
   quasi onus grave aggravatae sunt super me.
Computruerunt, et tabuerunt cicatrices meae.
   a facie insipientiae meae.
Afflictus sum, et incurvatus sum nimis:
   tota die moerens ambulabam.
Quia lumbi [Al. renes, h. ilia mea] mei repleti sunt
      ignominia [h. vilitate],
   et non est sanitas in carne mea.
[Col. 1156B] Evigilavi, et afflictus sum nimis:
   rugiebam a gemitu cordis mei.
Domine, in conspectu tuo [h. coram te] omne desiderium
      meum:
   et gemitus meus a te non est absconditus.
Cor meum fluctuabat, dereliquit me fortitudo mea:
   et lux oculorum meorum etiam ipsa non est mecum.
Chari mei, et amici [h. sodales] mei [e 1Kb] contra lepram
      meam steterunt,
   et vicini [h. propinqui] mei longe steterunt.
Et irruebant quaerentes animam meam:
   et investigantes mala mihi loquebantur insidias,
   et dolos tota die meditabantur.
Ego autem quasi surdus non audiebam,
   et quasi mutus [f 1Kb] qui non aperit os suum.
Et eram quasi homo [h. vir.] non audiens:
   nec habens in ore suo redargutiones.
Te enim, Domine, exspectabam,
   [Col. 1156C] tu exaudies, Domine Deus meus.
Quia dixi, ne forte insultent mihi,
   et cum [g 1Kb] vacillaverit pes meus, super me magnificentur.
Quia ego ad plagam [Al. plagas] paratus sum,
   et dolor meus contra me [Al. ad est] semper.
Quia iniquitatem meam [Al. ad. ego] annuntio:
    [h 1Kb] et contristabor pro peccato meo.
Inimici autem mei viventes confortati sunt,
   et multiplicati sunt odientes me mendaciter.
Et qui reddunt malum pro bono, adversabantur
      mihi:
   quia sequebar bonum.
Ne derelinquas me, Domine:
   Deus meus, ne elongeris a me.
Festina in auxilium meum,
   Domine [Al. ad. Deus] salutis meae.

[Col. 1157A] [a 21Kb] VICTORI IDITHUN, CANTICUM [h. Psalm.] DAVID.

[XXXIX.] Dixi, Custodiam vias meas
   ne peccem in lingua mea,
Custodiam os meum silentio,
   donec est impius contra me.
Obmutui silentio, tacui de bono,
   et dolor meus conturbatus est.
Incaluit cor meum in medio mei,
   in meditatione mea incensus sum igne:
   locutus sum in lingua mea.
Ostende mihi, Domine, finem meum,
   et mensuram dierum meorum quae sit, sciam [Al. ut
      sciam] quid mihi desit.
Ecce breves posuisti dies meos,
   et vita mea quasi non sit in conspectu tuo:
   omnia enim vanitas [b 1Kb] omnis homo subsistens. SEMPER.
Tantum in imagine ambulat homo [h. vir],
   tantum frustra conturbatur:
   [Col. 1157B] congregat et ignorat cui dimittat [h. congregat] ea.
Nunc ergo quid exspecto, Domine?
   praestolatio mea tu es [h. ad te est].
Ab omnibus iniquitatibus [h. erroribus] meis libera
      me:
   opprobrium stulto ne ponas me.
Obmutui, [c 1Kb] non operui [Al. aperiam] os meum:
   quia tu fecisti.
Tolle a me plagas [h. lepras] tuas:
   a contentione manus tuae ego consumptus sum.
In increpationibus
   pro iniquitate [Al. propter iniquitatem] corripuisti
      virum;
Et posuisti quasi tineam desiderabilia ejus:
   verumtamen vanitas omnis homo. SEMPER.
Audi orationem meam, Domine,
   et clamorem meum, exaudi [h. auribus percipe]:
Ad lacrymam meam ne obsurdescas,
   quia advena ego sum apud te,
   peregrinus sicut omnes patres mei.
[Col. 1157C] Parce mihi, ut rideam,
   antequam vadam, et non subsistam.

[d 1Kb] VICTORI DAVID CANTICUM [h. Psal.].

[XL.] Exspectans exspectavi Dominum:
   et inclinatus est ad me, et audivit clamorem
      meum.
Et eduxit me de lacu [e 1Kb] sonitus, de luto coeni:
   et statuit super petram pedes meos,
   stabilivit gressus meos.
Et dedit in ore meo canticum novum,
   laudem Deo nostro.
Videbunt multi, et timebunt, et sperabunt in Domino.
Beatus vir, qui posuit Dominum confidentiam suam,
   et non est aversus ad superbias pompasque mendacii
   [Al. mendaces].
Multa fecisti tu, Domine Deus meus, mirabilia
      tua,
   et cogitationes tuas pro nobis.
[Col. 1158A] Non invenio ordinem coram te:
   si narrare voluero, et numerare,
   plura sunt quam ut narrari queant.
Victima et oblatione non indiges [h. non voluisti],
   aures fodisti mihi:
   holocaustum et pro peccato non petisti,
Tunc dixi, ecce venio:
   in volumine libri scriptum est de me.
Ut facerem placitum tibi [Al. tuum], Deus meus volui,
   et legem tuam in medio ventris [Al. cordis] mei.
Annuntiavi justitiam in ecclesia multa,
   ecce labia mea non prohibebo: Domine, tu nosti.
Justitiam tuam non abscondi in medio cordis mei,
   fidem tuam et salutare tuum dixi:
   non abscondi misericordiam tuam,
   et veritatem tuam in ecclesia multa.
Tu, Domine, non prohibeas [Al. prohibebis] misericordias
      [h. pietates] tuas a me:
   misericordia tua et veritas tua jugiter servabunt
   [Col. 1158B] me.
Circumdederunt enim me mala, quorum non est numerus,
   comprehenderunt me iniquitates meae,
   et non potui videre:
Plures factae sunt, quam capilli capitis mei,
   et cor meum dereliquit me.
Placeat tibi, Domine, ut liberes me:
   Domine, ad adjuvandum me festina.
Confundantur et revereantur simul
   quaerentes animam meam, ut auferant eam
Convertantur retrorsum, et confundantur.
   qui volunt mala mihi.
Pereant post confusionem suam:
   qui dicunt mihi vah! vah!
Gaudeant, et laetentur in te
   omnes qui quaerunt te:
Dicant jugiter, magnificetur Dominus,
   qui diligunt salutare tuum.
[Col. 1158C] Ego autem sum egenus et pauper:
   Dominus sollicitus erit pro me:
Auxilium meum et salutare meum tu,
         Deus meus, [f 1Kb] ne moreris.

VICTORI CANTICUM [h. Psalmus] DAVID.

[XLI.] Beatus qui cogitat de paupere:
   in die malo liberabit [Al. salvabit] eum Dominus.
   Dominus custodiet eum et vivificabit eum:
   et beatus erit in terra,
   et non tradet [Al. tradat] eum animae inimicorum
      suorum.
Dominus confortavit eum in lecto infirmitatis:
   totum stratum ejus vertisti in aegrotatione sua.
Ego dixi, Domine, miserere mei,
   sana animam meam, quoniam peccavi tibi.
Inimici mei loquentur [Al. loquuntur] malum mihi:
   quando morietur, et peribit nomen ejus.
Et si venerit ut [g 23Kb] videat, vana loquetur;
   cor ejus congregabit iniquitatem sibi,
   [Col. 1159A] egrediens foras detrahet.
Simul adversum me murmurabant omnes odientes me:
   contra me [Al. tac. me] cogitabant malum mihi,
Verbum [h. Belial.] diaboli infundebant sibi:
   qui dormivit non addet ut resurgat.
Sed et homo pacificus meus: in quo habui fiduciam:
   qui manducabat panem meum,
   levavit contra me plantam.
Tu autem, Domine, miserere mei: et leva me,
   et reddam eis.
In hoc cognovi quod velis me:
   quia non insultabit inimicus meus mihi.
Ego autem in simplicitate mea adjutus sum a te,
   et statues me ante faciem tuam in perpetuum [h. saelum].
Benedictus Dominus Deus Israel
   a saeculo, et usque in saeculum, amen et amen.

[a 1Kb] VICTORI DOCTISSIMO [h. erudito] FILIORUM CORE.

[XLII.] Sicut areola praeparata ad irrigationes aquarum:
   [Col. 1159B] sic anima mea praeparata [b 1Kb] [h. desiderat] ad te, Deus.
Sitivit anima ad Deum fortem [Al. fontem] viventem,
   quando veniam, et parebo ante faciem Dei.
Fuerunt mihi lacrymae meae panes per diem ac noctem:
   cum diceretur mihi tota die: Ubi est Deus tuus?
Horum recordatus sum, et effudi in me animam meam:
   quia veniam ad umbraculum;
Tacebo usque ad domum Dei
   in voce laudis et confessionis,
   multitudinis festa celebrantis.
Quare incurvaris, anima mea, et conturbas me.
   exspecta Deum, quia adhuc confitebor
   ei salutaribus vultus ejus.
Deus meus in meipso anima mea incurvatur:
   propterea recordabor tui de terra Jordanis,
   et Hermonim de monte minimo.
Abyssus abyssum invocat, in [h. ad.] vocem cataractarum tuarum:
   omnes gurgites tui et fluctus tui super me [c 1Kb] transierunt.
[Col. 1159C] Per diem mandavit Dominus misericordiam suam,
   et in nocte canticum ejus mecum:
   oratio Deo vitae meae.
Dicam Deo: Petra mea [h. El. zelai, quod interpretatur,
      Deus petra mea et est unum de nominibus Dei],
      quare oblitus es mei:
   quare tristis incedo, affligente inimico?
Cum me interficerent [Al. interficerint] in ossibus meis,
   exprobraverunt mihi hostes mei:
   dicentes [d 1Kb] ad me tota die: Ubi est Deus tuus?
Quare incurvaris, anima mea, et conturbas me:
   exspecta Deum, quoniam adhuc confitebor ei,
    [e 12Kb] salutaribus vultus mei et Deo meo.
[XLIII.] Judica me Deus, et discerne causam meam
      de gente non sancta [h. in misericorde].
   [Col. 1160A] a viro doloso et iniquo salva me.
Tu enim es, Deus, fortitudo mea quare projecisti me:
   quare tristis incedo, affligente inimico?
Mitte lucem tuam et veritatem tuam, [f 1Kb] ipsa ducent me:
   introducent me ad montem sanctum tuum,
   et ad tabernacula tua.
Et introibo ad altare Dei,
   ad Deum laetitiae exsultationis meae,
   et confitebor tibi in cithara, Deus, Deus meus.
Quare incurvaris, anima mea, et quare conturbas me:
   exspecta Deum quoniam adhuc confitebor ei,
   salutaribus [Al. salutibus] vultus mei et Deo meo.

[g 1Kb] VICTORI FILIORUM CORE ERUDITIO.

[XLIV.] Deus, auribus nostris audivimus:
   patres nostri narraverunt nobis
   opus quod operatus es in diebus eorum, in diebus antiquis.
Tu manu tua gentes delesti [h. exhaeredasti], et plantasti eos [Al. eas]:
   [Col. 1160B] afflixisti, populos [Al. plebes], et emisisti eos.
Non enim in gladio suo possederunt terram,
   neque brachium eorum salvavit eos:
Sed dextera tua et brachium tuum
   et lux vultus tui, quia complacuisti [h 1Kb] in eis.
Tu es ipse rex meus Deus:
   praecipe [i 1Kb] salutibus Jacob.
In te hostes nostros ventilabimus:
   in nomine tuo conculcabimus adversarios nostros.
Non enim in arcu meo confidam:
   neque gladius meus salvabit me,
Quia salvasti nos de hostibus nostris,
   et eos qui oderant nos, confudisti.
In Deo [j 1Kb] laudabimus tota die,
   et nomini tuo in aeternum confitebimur. SEMPER.
Verum tu projecisti, et confudisti nos:
   et non egredieris [k 1Kb] in exercitibus nostris.
Vertisti terga nostra hosti:
   et qui oderunt nos, diripuerunt sibi.
[Col. 1160C] Dedisti nos tamquam gregem ad vorandum,
   et in gentihus dispersisti nos.
Vendidisti populum tuum sine pretio:
      nec grandis fuit commutatio eorum [h. et non fenerasti
      in commutatione eorum].
Posuisti nos opprobrium vicinis nostris.
   subsannationem et irrisum his qui erant in circuitu
      nostro.
Posuisti nos similitudinem [h. parabolam] [l 1Kb] in gentibus
   commotionem capitis in tribubus [h. plebibus].
Tota die confusio [Al. verecundia] mea contra me,
   et ignominia faciei meae cooperuit me.
A voce exprobrantis et blasphemantis:
   a facie inimici et ultoris.
Omnia haec venerunt super nos, et non sumus obliti
      tui:
   [Col. 1161A] nec mentiti sumus in pacto tuo.
Non est conversum retro cor nostrum:
   nec declinaverunt gressus nostri a semita tua.
Quoniam dejecisti nos in loco draconum,
   et [a 1Kb] operuisti nos umbra mortis.
Si obliti sumus nominis Dei nostri,
   et expandimus manus nostras ad Deum alienum.
Numquid non Deus investigabit istud,
   ipse enim novit cogitationes cordis.
Quoniam propter te mortificati sumus tota die:
   reputati sumus ut grex occisionis
Consurge [h. Expergiscere], quare dormitas, Domine:
   vigila, quare projicis [Al. projecisti] nos in sempiternum?
Quare faciem tuam abscondis:
   oblivisceris [b 1Kb] afflictionis nostrae et inopiae nostrae.
Quoniam incurvata est in pulvere anima nostra:
   adhaesit in terra [Al. terrae] venter noster.
Surge, auxiliare nobis,
   et redime nos propter misericordiam tuam.

[Col. 1161B] [c 3Kb] VICTORI PRO LILIIS FILIORUM CORE, ERUDITIONIS CANTICUM AMANTISSIMI.

[XLV.] Eructavit cor meum verbum bonum;
   dico ego opera mea regi:
   lingua mea stylus scribae velocis.
Decore pulchrior es filiis hominum,
   effusa est gratia in labiis tuis:
   propterea benedixit tibi Deus in aeternum.
Accingere gladio tuo super [Al. circa] femur, fortissime:
   gloria tua et decore tuo.
Decore tuo prospere ascende,
   propter [d 1Kb] veritatem,
   et mansuetudinem justitiae,
    [e 1Kb] et docebit te terribilia dextera tua.
Sagittae tuae acutae,
   populi sub te cadent:
   [Col. 1162A] in corde inimicorum regis.
Thronus tuus Deus in saeculum, et in aeternum:
   sceptrum aequitatis, sceptrum regni tui.
Dilexisti justitiam, et odisti iniquitatem [h. impietatem]:
   propterea unxit te Deus, Deus tuus,
   oleo exsultationis prae participibus tuis.
[f 1Kb] Myrrha et stacte et cassia in cunctis vestimentis tuis,
   de [g 1Kb] domibus [h. de templis] eburneis quibus laetificaverunt
      te
   filiae regum in honore tuo.
Stetit conjux [h. regina] in dextera tua,
   in diademate aureo.
Audi, filia, et vide, et inclina aurem tuam,
   et obliviscere populi tui et domus [Al. domum] patris
      tui.
Et concupiscet rex decorum tuum:
   quia ipse est Dominus [Al. ad. Deus] tuus, et adora eum,
Et [h 1Kb] o filia fortissimi [h. Tyri],
   in muneribus faciem tuam deprecabuntur divites populi.
[Col. 1162B] Omnis gloria filiae regis intrinsecus:
   fasciis aureis vestita est [h. praefaciis aureis, vestimenta
      illius].
In scutulatis ducetur ad regem,
   virgines [i 1Kb] sequentur eam
   amicae [h. sodales] ejus ducentur tibi.
Ducentur in laetitiis et exsultatione:
   ingredientur thalamum [h. templum] regis.
Pro patribus tuis erunt filii [Al. filiae] tibi [h. tui],
   pones eos principes in universa terra.
Recordabor nominis tui
   in omni generatione et generatione:
Propterea populi confitebuntur tibi
   in saeculum et in aeternum.

VICTORI FILIORUM CORE PRO JUVENTUTIBUS CANTICUM.

   [XLVI.] Deus nostra [h. nobis] spes et fortitudo:
   [Col. 1163A] auxilium in tribulationibus inventus es validum.
Ideo non timebimus cum fuerit translata terra,
   et concussi montes in corde maris.
Sonantibus et [a 1Kb] tumentibus gurgitibus ejus,
   agitatis in montibus in potentia ejus. SEMPER.
Fluminis divisiones ejus,
   laetificant [b 1Kb] civitatem Dei sancti
   tabernacula altissimi.
Deus in medio ejus non commovebitur:
   auxiliabitur ei Deus in ortu matutino.
Conturbatae sunt gentes, concussa sunt regna:
   dedit vocem suam, prostrata est terra.
Dominus exercituum nobiscum:
   protector noster Deus Jacob. SEMPER.
Venite et videte opera Domini:
   quantas [h. quot] posuerit solitudines in terra.
Compescit bella usque ad extremum terrae,
   arcum confringet, et concidet hastam [Al. hastas]:
   plaustra comburet igni.
Cessate et cognoscite quoniam ego sum Deus:
   [Col. 1163B] exaltabor in gentibus, exaltabor in terra.
Dominus exercituum nobiscum:
   fortitudo nostra [h. susceptor noster] Deus Jacob.
      SEMPER.

[c 1Kb] VICTORI FILIORUM CORE CANTICUM [h. PSALMUS].

[XLVII.] Omnes populi [Al. gentes], plaudite manibus:
   jubilate Deo in voce laudis.
Quoniam Dominus [Al. Deus] altissimus terribilis:
   rex magnus super omnem terram.
Congregavit [d 1Kb] populos subter nos,
   et tribus [h. plebes] sub pedibus nostris.
Elegit nobis haereditatem nostram:
   gloriam [h. superbiam] Jacob quam dilexit. SEMPER.
Ascendit Deus in jubilo:
   Dominus [Al. Deus] in voce buccinae.
Canite [h. psallite] Deo canite [h. psallite].
   canite [h. psallite] regi nostro canite [h. psallite].
Quia rex universae terrae Deus:
   [Col. 1163C] canite [h. psallite] erudite.
Regnavit Deus super gentes:
   Deus sedet super thronum sanctum suum.
Principes populorum congregati sunt
   populus Dei Abraham:
   quoniam dii scuta terrae
   vehementer elevata [Al. elevati] sunt.

CANTICUM [e 1Kb] PSALMI FILIORUM CORE.

[XLVIII]. Magnus Dominus et laudabilis nimis:
   in civitate Dei nostri in monte sancto suo.
Specioso germini gaudio universae terrae,
   monti Sion lateribus aquilonis
   civitatulae regis magni.
Deus in domibus ejus:
   agnitus est in auxiliando
Quia ecce reges congregati sunt:
   venerunt [h. transierunt] simul.
Ipsi videntes sic obstupuerunt:
   conturbati sunt, admirati sunt.
[Col. 1163D] Horror possedit eos ibi:
   [Col. 1164A] dolor [Al. dolores] quasi parturientis.
In vento uredinis,
   confringes [f 1Kb] naves Tharsis.
Sicut audivimus, ita vidimus
   in civitate Domini exercituum,
   in civitate Dei nostri:
Deus fundavit eam usque in aeternum [h. saeculum].
      SEMPER.
Aestimavimus, Deus, misericordiam tuam,
   in medio templi tui.
Secundum nomen tuum, Deus,
   sic laus tua usque in [Al. ad.] extremum terrae:
   justitia repleta est dextera tua.
Laetetur mons Sion, exsultent filiae Judae:
   propter judicia tua.
Circumdate Sion, et circuite eam,
   numerate turres ejus,
Ponite cor vestrum in moenibus [h. in virtute]:
   separate palatia ejus [Al. add. ejus];
Ut enarretis in generatione novissima.
[Col. 1164B] Quia iste [Al. ipse est] Deus Deus noster in saeculum,
      et in perpetuum:
   ipse erit dux noster in mortem [h. in saecula].

VICTORI FILIORUM CORE CANTICUM [h. PSALMUS].

[XLIX.] Audite hoc [Al. haec], omnes populi:
   auribus percipite, universi habitatores occidentis [h. orbis].
Tam filii Adam, quam filii [h. viri] singulorum:
   simul dives et pauper.
   Os meum loquetur sapientias [Al. sapientiam],
   et meditatio cordis mei prudentias [Al. prudentiam].
Inclinabo [Al. inclino] ad parabolam aurem meam:
   aperiam in cithara aenigma meum.
Quare timebo in diebus mali?
   iniquitas calcanei mei circumdabit me.
Qui fiduciam habent in fortitudine sua,
   et in multitudine divitiarum suarum superbiunt.
    [g 1Kb] Fratrem redimens non redimet vir:
   nec dabit Deo propitiationem pro eo:
   [Col. 1164C] et pretium redemptionis animae eorum:
Sed quiescet in saeculo, et vivet ultra in sempiternum,
   et non videbit interitum [Al. in aeternum],
   cum viderit sapientes morientes:
Simul insipiens et indoctus peribunt,
   et relinquent alienis divitias suas.
Interiora sua domos suas in saeculo,
   tabernacula sua in generatione et generatione:
   vocaverunt nominibus suis terras [Al. add. suas].
Et homo in honore non [h 1Kb] commorabitur:
   assimilatus jumentis [Al. ad. est], et exaequatus est.
Haec est via insipientiae eorum [h. via eorum].
   et post eos juxta os eorum current. SEMPER.
Quasi grex [h. oves] in inferno positi sunt: mors pascet
   eos,
   et subjicient eos recti in matutino,
   et figura eorum conteretur in inferno post habitaculum suum.
Verumtamen Deus redimet animam meam,
   [Col. 1164D] de manu inferni cum assumpserit me. SEMPER.
[Col. 1165A] Noli timere cum ditatus fuerit vir.
   cum multiplicata fuerit gloria domus ejus.
Neque enim moriens tollet omnia:
   nec descendet post eum gloria ejus.
Quia animae suae in vita sua benedicet:
   laudabunt te, [a 1Kb] cum bene fuerit tibi.
Intrabit (Al. intrabunt) usque ad generationem patrum
      suorum:
   usque ad finem non videbunt lucem.
Homo [b 1Kb] cum in honore esset, non intellexit:
   comparavit se jumentis, et silebitur.

CANTICUM [h. PSALM.] ASAPH.

[L.] Fortis Deus Dominus locutus est,
   et vocavit terram:
   ab ortu solis usque ad occasum ejus.
De Sion perfecta decore
   Deus [Al. tac. Deus] apparuit.
Veniet Deus noster, et non tacebit:
   ignis [c 1Kb] coram eo vorabit,
   [Col. 1165B] et in circuitu ejus tempestas valida.
Vocabit coelum desursum,
   et terram, ut judicet populum suum.
Congregate mihi sanctos [h. misericordes] meos:
   qui feriunt pactum meum in sacrificio.
Et annuntiabunt coeli justitiam ejus:
   quia Deus judex est ipse. SEMPER.
Audi populus meus [Al. popule], et loquar,
   Israel, et contestabor te.
   Deus Deus tuus ego sum.
Non propter victimas tuas arguam te,
   et holocautomata tua coram me sunt. SEMPER.
Non accipiam de domo tua vitulum [h. taurum]:
   neque de gregibus tuis hircos.
Mea sunt enim omnia animalia silvarum [h. silvae]:
   pecudes [h. beemoth] in montibus millium.
Scio omnes aves montium,
   et universitas agri [h. ziz dicitur, nomen est avis]
       [d 1Kb] mei mecum est.
[Col. 1165C] Si esuriero, non dicam tibi:
   meus est enim orbis et plenitudo ejus.
Numquid comedam carnem [Al. carnes] taurorum:
   aut sanguinem hircorum bibam?
Immola Deo laudem,
   et redde altissimo vota [Al. tac. vota] tua.
Et invoca me in die tribulationis:
   liberabo te, et glorificabis me.
Impio autem dixit Deus:
   quid tibi est cum narratione praeceptorum meorum,
   et ut assumas pactum meum in ore tuo?
[h. Et tu] Qui odisti disciplinam,
   et projecisti verba mea post te.
Si videbas furem, consentiebas ei:
   et cum adulteris [e 1Kb] pars tua.
Os tuum misisti ad malitiam,
   et lingua tua concinnabit dolum.
[Col. 1166A] Sedens adversus fratrem tuum loquebaris,
   in [Al. et adversum] filium matris tuae fabricabaris
      opprobrium.
Haec fecisti, et tacui:
   existimasli futurum me [Al. tac. me] similem tui:
   arguam te et proponam ante oculos tuos.
Intelligite hoc qui obliviscimini Deum,
   ne forte rapiam [Al. capiam], et non sit qui liberet:
Qui immolat confessionem, glorificat me:
   et qui [f 1Kb] ordinat viam, ostendam ei salutare Dei.

VICTORI CANTICUM [h. PSALM.] DAVID: CUM VENISSET AD EUM NATHAM PROPHETA, QUANDO INGRESSUS EST AD BETHSABEE.

[LI.] Miserere mei, Deus, secundum misericordiam
   tuam: juxta multitudinem miserationum tuarum
      dele iniquitates meas.
Multum lava me ab iniquitate mea,
   et a peccato meo munda me.
Quoniam iniquitates meas [h. errores meos] ego [g 1Kb] cognovi
   [Col. 1166B] et peccatum meum contra me est semper.
Tibi soli peccavi, et malum coram te [h. in oculis tuis]
      feci:
   ut justificeris in sermonibus tuis,
   et vincas [h 1Kb] cum [Al. dum] judicaveris [h. judicatus fueris].
Ecce in iniquitate conceptus sum,
   et in peccato peperit me mater mea.
Ecce enim [i 1Kb] veritatem diligis,
   absconditum et arcanum sapientiae manifestasti [h. sapientiam
      manifestabimus] mihi.
Asperges [h. purificabis] me hyssopo, et mundabor:
   lavabis me et super nivem dealbabor.
Auditum mihi facies gaudium et laetitiam,
    [j 1Kb] exsultent ossa quae confregisti.
Absconde faciem tuam a peccatis meis,
   et omnes iniquitates meas dele.
Cor mundum crea mihi, Deus,
   et spiritum stabilem renova in visceribus meis.
[Col. 1166C] Ne projicias me a facie tua
   et Spiritum sanctum tuum ne auferas a me.
Redde mihi laetitiam [h. habet Jesu] [k 1Kb] salutaris tui,
   et spiritu potenti confirma me.
Docebo iniquos vias tuas,
   et peccatores ad te revertentur.
Libera me de sanguinibus, Deus Deus salutis meae:
   laudabit lingua mea justitiam tuam.
Domine, labia mea aperies,
   et os meum annuntiabit laudem tuam.
Non enim vis ut victimam [l 1Kb] feram:
   nec holocaustum tibi placet.
Sacrificium [h. Sacrificia] Dei spiritus contribulatus
      [h. contritus]:
   cor contritum et humiliatum, Deus, non despicies.
Bene [h. benigne] fac [Al. ad. Domine] in voluntate
      tua, Sion,
   [Col. 1167A] [Al. add. et] aedificentur muri Jerusalem.
Tunc suscipies sacrificium justitiae,
   oblationes et holocausta:
   tunc imponent super altare tuum vitulos [h. tauros].

[a 1Kb] VICTORI ERUDITIO DAVID CUM VENISSET DOEC [Al. DOECH] IDUMAEUS, ET ANNUNTIASSET SAULI [Al. SAUL], DICENS EI: VENIT DAVID IN DOMUM AHIMELECH [Al. AHIMELECH].

[LII.] Quid gloriaris in malitia, potens?
   misericordia Dei tota est die.
Insidias cogitat lingua tua:
   quasi novacula acuta faciens dolum.
Dilexisti malum magis quam bonum:
   mendacium magis quam loqui [Al. tac. loqui] justitiam.
      SEMPER.
Dilexisti omnia verba ad devorandum, lingua [b 1Kb] dolosa
   [Al. linguam dolosam].
Sed Deus destruet te, in sempiternum terrebit [h. ad. te],
      et evellet te de tabernaculo,
   [Col. 1167B] et eradicabit te de terra viventium. SEMPER.
Videbunt justi, et timebunt,
   et super eum ridebunt,
Ecce vir qui posuit Deum fortitudinem suam:
   sed speravit in multitudine divitiarum suarum:
   confortatus est in insidiis suis.
Ego autem sicut oliva virens in domo Dei:
   speravi in misericordia Dei
   in saeculum [c 1Kb] sempiternum.
Confitebor tibi in saeculum, quoniam fecisti:
   et exspectabo nomen tuum, quoniam bonum
   in conspectu sanctorum [h. misericordium] tuorum.

VICTORI [d 1Kb] PER CHORUM ERUDITIO DAVID.

[LIII.] Dixit stultus in corde suo, non est Deus:
   corrupti sunt, et abominabiles facti sunt in iniquitate,
   non est qui faciat bonum.
Deus de coelo prospexit super filios hominum,
   [Col. 1167C] ut videret si est intelligens requirens Deum.
Omnes aversi sunt, pariter adhaeserunt:
   non est qui faciat bonum, non est usque ad unum.
Numquid non cognoverunt qui operantur iniquitatem,
   qui comedunt populum meum ut cibum panis:
   Deum non invocaverunt.
Ibi timuerunt timore
   ubi non erat [Al. est] timor:
Quoniam Deus dispersit ossa circumdantium te:
   confunderis, quia Deus projecit eos.
Quis dabit [e 1Kb] ex Sion salutare Israel?
   cum reduxerit Deus captivitatem populi sui
   exsultabit Jacob, laetabitur Israel.

VICTORI IN PSALMIS ERUDITIO DAVID: QUANDO VENERUNT ZIPHAEI ET DIXERUNT SAUL: NONNE DAVID ABSCONDITUS EST APUD NOS?

[LIV.] Deus, in nomine tuo salva me [Al. salvum me fac],
   et in fortitudine tua ulciscere me.
[Col. 1167D] Deus, exaudi orationem meam:
   [Col. 1168A] auribus percipe verba oris mei.
Quia alieni insurrexerunt adversum me,
   et fortes quaesierunt animam meam:
    [f 1Kb] non posuerunt Deum in conspectu suo. SEMPER.
Ecce Deus auxiliator mihi:
   Dominus sustentans animam meam.
   Reddet [Al. redde] malum insidiatoribus [h. decantatoribus] meis:
   in veritate tua [Al. tacet tua] disperde eos.
Voluntarie sacrificabo tibi:
   confitebor nomini tuo, Domine, quoniam bonum.
Quoniam ex omni tribulatione liberavit me
   et inimicos meos vidit oculus meus.

VICTORI [g 1Kb] IN PSALMIS ERUDITIO DAVID.

[LV.] Exaudi, Deus, orationem meam,
   et ne despicias deprecationem meam.
Attende mihi et exaudi me:
Humiliatus sum in meditatione mea,
   [Col. 1168B] et conturbatus a voce inimici,
   a facie persequentis impii:
Quoniam projecerunt super me iniquitatem,
   et in furore adversabantur mihi.
Cor meum doluit in vitalibus meis,
   et terrores mortis ceciderunt super me.
Timor et tremor venit [Al. venerunt] super me,
   et operuit me caligo.
Et dixi, quis dabit mihi pennas columbae,
   ut volem et requiescam.
Ut procul abeam,
   et commorer in deserto. SEMPER.
   Festinabo [h. Festina] [h 1Kb] ut salver
   a spiritu tempestatis et turbinis.
Praecipita, Domine, divide linguas eorum:
   quoniam vidi iniquitatem et contradictionem in civitate.
Die et nocte circumeuntes muros ejus.
   Scelus et dolor in medio ejus.
   Insidiae in vitalibus ejus,
   [Col. 1168C] et non recedit de plateis ejus
   damnum et fraudulentia.
Non enim inimicus exprobravit mihi, ut sustineam:
   neque is qui me oderat, super me magnificatus est,
   ut abscondar ab eo.
Sed tu, homo unanimis meus [Al. tac. meus],
   dux meus, et notus meus.
Qui simul habuimus dulce secretum,
   in domo Dei ambulavimus cum terrore.
Veniat mors super eos,
   descendant in infernum viventes,
   quia nequitiae in congregatione eorum, in medio
      eorum.
Ego ad Deum clamabo,
   et Dominus salvabit me.
Vespere et mane et meridie loquar,
   et resonabo, et exaudiet vocem meam.
    [i 1Kb] Redemit in pace animam meam:
   ab appropinquantibus mihi:
   multi enim fuerunt adversum me.
   [Col. 1168D] Exaudiet [Al. audivit] Deus et humiliabit eos,
   [Col. 1169A] qui judex est ab initio. SEMPER.
Non enim mutantur, neque timent Deum.
Extendit manus suas [Al. manum suam] ad pacifica
      sua: [a 1Kb] contaminavit pactum suum.
Nitidius butyro os ejus:
   pugnat autem cor illius,
    [b 1Kb] molliores sermones ejus ab oleo, cum sint lanceae.
Projice super Dominum charitatem tuam et ipse te
      enutriet:
   non dabit in aeternum fluctuationem justo.
Tu autem, Deus, deduces eos in puteum interitus:
   viri sanguinum et dolosi non dimidiabunt dies suos:
   ego autem fiduciam habeo tui.

VICTORI PRO COLUMBA MUTA, EO QUOD PROCUL ABIERIT DAVID HUMILIS, ET SIMPLEX, QUANDO TENUERUNT EUM PALAESTINI IN GETH.

[LVI.] Miserere mei, Deus, quoniam conculcavit me
      homo:
   tota die pugnans tribulavit me.
[Col. 1169B] Conculcaverunt me insidiatores [h. decantatores] mei
      tota die:
   multi enim qui pugnant contra me, Altissime.
Quacumque die territus fuero: ego [Al. tac. ego] in
      te confidam.
In Deo laudabo verbum ejus [Al. tac. ejus],
   in Deo speravi: non timebo
   quid faciat mihi caro.
Tota die sermonibus me affligebant:
   contra me omnes cogitationes eorum in malum.
Congregabuntur abscondite, ipsi [Al. tac. ipsi] plantas
      meas [h. calcaneos meos] observabunt:
   exspectantes animam meam.
Qui nullus est salvus in eis:
   in furore populos [c 1Kb] detrahe, Deus.
   Secretiora mea [h. motum meum tu] numerasti,
   pone [d 2Kb] lacrymam meam in conspectu [h. utre] tuo:
   sed non in narratione tua.
Tunc convertentur inimici mei retrorsum,
   [Col. 1169C] in quacumque die invocavero:
   hoc scio quia Deus meus es [Al. ad. tu].
In Deo laudabo verbum:
    [e 1Kb] in Domino praedicabo [h. laudabo] sermonem.
In Deo speravi: non timebo
   quid faciat mihi homo.
   In me sunt, Deus, vota tua:
   reddam gratiarum actiones tibi.
[Col. 1170A] Quia liberasti animam meam de morte,
   et pedes meos de lapsu:
   ut ambulem coram Deo in luce viventium.

[f 1Kb] VICTORI UT NON DISPERDAS DAVID HUMILEM ET SIMPLICEM, QUANDO FUGIT A FACIE SAUL IN SPELUNCAM.

[LVII.] Miserere mei, Deus, miserere mei,
   quoniam in te speravit [Al. sperat] anima mea;
Et in umbra alarum tuarum sperabo:
   donec transeant insidiae.
Invocabo Deum altissimum
   Deum ultorem meum.
Mittet de coelo et salvabit me,
    [g 1Kb] exprobrabit conculcantibus me. SEMPER.
   mittet Deus misericordiam suam et veritatem suam.
Anima mea in medio leonum dormivit ferocientium:
Filii hominum dentes eorum lanceae et sagittae,
   et lingua eorum gladius acutus.
Exaltare super coelos, Deus:
   [Col. 1170B] in omni terra gloria tua.
Rete paraverunt gressibus meis.
   ad incurvandam animam meam [h. incurvata est anima mea]:
Foderunt ante me foveam,
   ceciderunt in medio ejus. SEMPER.
Paratum cor meum Deus: paratum cor meum:
   cantabo et psallam.
   Surge [h. Expergescere] gloria mea,
   surge [h. Expergescere] psalterium et cithara:
   surgam [h. expergescar] mane.
Confitebor tibi in populis, Domine:
   cantabo [h. psallam] tibi in gentibus.
Quia magna usque ad coelos misericordia tua,
   et usque ad nubes veritas tua.
Exaltare super coelos, Deus:
   in omni terra gloria tua.

VICTORI UT NON DISPERDAS DAVID HUMILEM ET SIMPLICEM.

[Col. 1170C] [LVIII.] Si vere utique justitiam loquimini:
   recta judicate, filii hominum.
Etenim in corde iniquitates [h. holocausta] operamini,
   in terra [h 1Kb] iniquitates manuum vestrarum appendite.
Alienati sunt peccatores a vulva:
      erraverunt ab utero loquentes mendacium.
Furor eorum sicut [i 1Kb] similitudo furoris serpentis:
   sicut reguli surdi obturantis aurem suam.
[Col. 1171A] Ut non audiat vocem murmurantium:
   nec incantatoris incantationes callidas.
Deus, excute dentes eorum ex ore eorum:
   molares [Al. molas] leonum confringe, Domine.
Dissolvantur quasi aquae quae defluunt;
   intendet arcum suum [h. sagittam suam] donec conterantur.
Quasi vermis tabefactus pertranseat [Al. pertranseant]:
   quasi abortivum mulieris quod non vidit [Al. videt]
      solem.
Antequam crescant spinae vestrae in rhamnum:
   quasi viventes, quasi in ira [a 1Kb] tempestas rapiet eos.
Laetabitur justus cum viderit ultionem:
   pedes suos lavabit in sanguine impii.
Et dicet [Al. dicat] homo, Vere est fructus justo:
   vere est Deus judicans in terra.

VICTORI UT NON DISPERDAS DAVID HUMILEM ET SIMPLICEM, QUANDO MISIT SAUL, ET CUSTODIERUNT DOMUM, UT OCCIDERENT [Al. OCCIDERET] EUM.

[Col. 1171B] [LIX.] Erue [b 1Kb] me de inimicis meis, Deus [h. Domine]
      meus,
   et a resistentibus mihi protege me.
Libera me ab operariis iniquitatis [Al. operantibus
      iniquitates],
   et a viris sanguinum salva me.
Quia ecce insidiati sunt animae meae,
   congregantur adversus me fortissimi [h. crudelissimi]:
   absque iniquitate mea, et absque peccato meo, Domine.
Non egi inique, et illi currunt [Al. cucurrerunt] et
      praeparantur,
   surge [h. expergescere] ex adverso pro me, et respice.
Et tu, Domine Deus exercituum Deus Israel,
   evigila, ut visites omnes gentes.
Non miserearis universis
   qui operantur iniquitatem. SEMPER:
Revertantur ad vesperam, latrent ut canis [Al. canes],
   [Col. 1171C] et circumeant [Al. circuibunt] civitatem.
Ecce loquentur [Al. loquuntur] in ore suo,
   gladii in labiis eorum:
   quasi nemo audiat.
Tu autem, Domine [Al. tac. Domine], deridebis eos:
   Subsannabis omnes gentes.
Fortitudinem meam ad te servabo:
   quoniam tu, Deus, elevator meus.
    [c 1Kb] Deus misericordia mea praeveniet me:
   Deus ostendet mihi in insidiatoribus [h. decantatoribus]
      meis.
Ne occidas eos, ne forte obliviscantur populi mei:
   disperge eos in fortitudine tua, et destrue eos:
   protector noster Domine [Al. Deus].
Peccato oris sui sermone [Al. in peccato et in sermone],
      labiorum suorum,
   et capiantur in superbia sua:
      maledictionem et mendacium narrantes.
Consume in furore, consume ut non subsistant:
   et sciant quoniam Deus dominatur [Al. dominabitur]
      [Col. 1171D] Jacob, in finibus terrae. SEMPER.
Et convertantur ad vesperam, latrent ut canis [Al. canes],
   et circumeant civitatem.
Ipsi vagabuntur ut comedant,
   et cum saturati non fuerint, murmurabunt.
[Col. 1172A] Ego autem cantabo imperium tuum,
   et laudabo mane misericordiam tuam:
Quoniam factus es fortitudo mea [h. susceptor meus],
   et refugium in die tribulationis meae.
Virtutem meam tibi cantabo [d 1Kb] [h. fortitudo mea tibi psallam]:
   quoniam Deus adjutor [h. susceptor] meus,
   Deus misericordia mea.

VICTORI PRO FILIIS TESTIMONIUM HUMILIS ET [e 1Kb] SIMPLICIS DAVID AD DOCENDUM, QUANDO PUGNAVIT ADVERSUS SYRIAM MESOPOTAMIAE, ET ADVERSUS SYRIAM SOBA: ET REVERSUS EST JOAB, ET PERCUSSIT EDOM IN VALLE SALINARUM DUODECIM MILLIA.

[LX.] Deus, projecisti nos, scidisti:
   iratus convertisti nos.
Commovisti terram, et [f 1Kb] disrupisti eam:
   sana contritiones ejus quoniam commota est.
[Col. 1172B] Ostendisti populo tuo duritiam:
   potasti [g 1Kb] nos vino consopiente.
Dedisti metuentibus [Al. timentibus] te signum
   ut fugerent a facie arcus. SEMPER.
Ut liberentur amici tui:
   salva dextera tua, et exaudi me.
Deus locutus est in sanctuario suo: laetabor,
   dividam Sicimam,
   et vallem Soccoth dimetiar.
Meus est Galaad, et meus est Manasse,
   et Ephraim fortitudo capitis mei:
Juda legifer meus:
   Moab olla [h 1Kb] lavacri mei:
Super Idumaeam incedam calciamento meo:
   mihi Palaestina foederata est.
Quis deducet me ad civitatem munitam.
   quis deducet me usque ad Idumaeam?
Nonne tu, Deus, qui projecisti nos,
   et non egredieris, Deus, in exercitibus nostris.
[Col. 1172C] Da nobis auxilium de [Al. in] tribulatione:
   vana est enim salus ab homine.
In Deo faciemus virtutem,
et ipse conculcabit tribulantes nos.

VICTORI IN PSALMIS DAVID.

[LXI.] Exaudi, Deus, laudationem meam:
   intende orationi meae.
De novissimo terrae ad te clamabo,
   cum triste fuerit cor meum:
Cum fortis elevabitur adversum me,
   tu eris ductor meus.
Quoniam [Al. tac. quoniam] fuisti spes mea:
   turris munitissima a facie inimici.
Habitabo [h. peregrinabo] in tabernaculo tuo jugiter
      [h. in saeculum]:
   sperabo in protectione alarum tuarum. SEMPER.
Tu enim, Deus, exaudisti orationem meam:
   dedisti haereditatem timentibus nomen tuum.
[Col. 1172D] Dies super dies regis adjicies:
   annos ejus donec est generatio et generatio.
Sedebit semper [h. in saeculum] ante faciem Dei,
   misericordia et veritas servabunt eum.
Sic canam [h. psallam] nomini tuo jugiter:
   reddens vota mea per singulos dies.

[Col. 1173A] VICTORI [a 1Kb] PER IDITHUN CANTICUM [h. PSALM.] DAVID.

[LXII.] Attamen apud Deum silebit anima mea:
   ex eo salus mea.
Attamen ipse est scutum meum [h. fortitudo mea] et salus mea:
   fortitudo mea [h. susceptor meus] non commovebor amplius,
Usquequo insidiamini contra virum, interficitis omnes,
    [b 1Kb] sicut murus inclinatus et maceria corruens.
Partem enim ejus cogitaverunt expellere,
   placuerunt sibi in mendacio:
   ore suo [c 1Kb] benedicunt, et corde suo [h. intrinsecus] maledicunt. SEMPER.
Verumtamen Deo tace [Al. retice], anima mea:
   ab [d 1Kb] ipso enim praestolatio mea.
Ipse enim [Al. est] fortitudo mea et salus mea:
   susceptor meus, non timebo [h. movebor].
In Deo salutare meum et gloria mea:
   robur fortitudinis meae et salus mea in Deo.
[Col. 1173B] Sperate in eo omni tempore, populi,
   effundite coram eo cor vestrum:
   Deus spes nostra. SEMPER.
Verumtamen vanitas filii Adam
   mendacium filii viri [Al. hominum]
   in stateris dolosis fraudulenter agunt simul [h. impositis
      stateris vanitas ipsi simul].
Nolite confidere in calumnia
   et in rapina, ne frustremini:
   divitiae si [e 1Kb] affluxerint [Al. fluxerint], neapponatis cor.
Unum locutus est Deus,
   duo haec audivi: quia imperium [h. fortitudo] Dei est:
Et tibi, Domine, misericordia:
   quia tu reddes unicuique secundum opus suum.

CANTICUM [h. PSALM.] DAVID CUM ESSET IN DESERTO JUDA.

[LXIII.] Deus [h. Deus Deus meus tu], fortitudo mea tu es,
   de luce consurgam ad te:
[Col. 1173C] Sitivit [f 1Kb] te anima mea,
   desideravit te caro mea:
   in terra [g 1Kb] invia et consitiente, ac sine aqua.
Sic in sancto apparui tibi,
   ut videam fortitudinem tuam et gloriam tuam.
Melior est enim misericordia tua quam vitae[Al. vita]:
   labia mea laudabunt te.
Sic benedicam te [Al. tibi] in vita mea:
   in nomine tuo levabo manus [h. palmas] meas.
Quasi adipe et pinguedine implebitur [h. satiabitur] anima mea,
   [Col. 1174A] et labiis laudantibus canet [h. laudabit] os meum,
Recordans tui in cubili meo:
   per singulas vigilias meditabor tibi.
Quia fuisti auxilium meum,
   et in umbra alarum tuarum [h 1Kb] laudabo.
Adhaesit anima mea post te,
   me suscepit dextera tua.
Ipsi vero interficere [h. ad calamitatem] quaerunt animam meam:
   ingrediantur in extrema [h. inferiora] terrae.
Congregentur in manus gladii:
   pars vulpium erunt.
Rex autem laetabitur in Deo,
   laudabitur omnis quia jurat in eo:
   quia obstruetur os loquentium mendacium.

[i 1Kb] VICTORI CANTICUM [h. PSALM.] DAVID.

[LXIV.] Audi, Deus, vocem meam loquentis a timore
      [h. pavore] inimici serva [j 1Kb] vitam meam:
Absconde me a consilio malignorum;
   [Col. 1174B] a tumultu operantium iniquitatem.
   Quia exacuerunt quasi gladium linguam suam:
   tetenderunt sagittam suam verbum amarissimum.
Ut sagittarent in absconditis simplicem:
   subito sagittabunt eum, et non timebunt.
Confortaverunt sibi sermonem pessimum,
   narraverunt, ut absconderent laqueos:
   dixerunt, quis videbit [k 1Kb] eos?
Scrutati sunt iniquitates:
   defecerunt scrutantes scrutinio,
   et cogitationibus singulorum, et corde profundo.
Sagittabit [l 1Kb] ergo eos Deus jaculo repentino:
   inferentur plagae eorum.
Et corruent in semetipsos [m 1Kb] plagis [h. linguis] suis:
   fugient omnes qui viderint eos.
Et timebunt omnes homines
   et annuntiabunt opus Dei,
   et opera ejus intelligent.
Laetabitur justus in Domino, et sperabit in eo:
   [Col. 1174C] et exsultabunt omnes recti corde.

VICTORI [n 1Kb] CARMEN [h. PSALM.] DAVID CANTICI.

[LXV.] Tibi silet laus, Deus, in Sion,
   et tibi reddetur votum,
Exaudi [o 1Kb] orationem,
   donec ad te omnis caro veniat.
Verba iniquitatum praevaluerunt adversum me:
   sceleribus nostris tu propitiaberis.
Beatus quem elegeris, et susceperis:
   habitabit enim in atriis tuis;
[Col. 1175A] Replebimur bonis domus tuae,
   sanctificatione templi tui.
Terribilis in justitia exaudi nos,
   Deus salvator noster:
Confidentia omnium finium terrae,
   et maris longinqui.
   Praeparans [Al. qui praeparas] montes in virtute sua,
   accinctus fortitudine.
Compescens sonitum maris,
   fremitum fluctuum ejus,
   et multitudine gentium [h. plebium].
Et timebunt qui habitant in extremis a signis tuis:
   egressus [a 1Kb] matutino et vesperi laudantes facies.
Visitasti terram, et irrigasti eam,
   ubertate eam dita.
Rivus Dei plenus aqua
   praeparabis [b 1Kb] frumentum eorum, quia sic fundasti
      [h. praeparabis] eam.
Sulcos ejus inebria, multiplica fruges ejus [h. educ accinctos
      ejus]:
   [Col. 1175B] pluviis irriga eam, germini ejus benedic.
   Volvetur annus [h. Coronasti annum] in bonitate tua.
   et vestigia tua rorabunt pinguedine.
   Pinguescent [h. Rorabunt] pascua deserti,
   et exsultatione colles accingentur.
Vestientur agnis greges:
   et valles plenae erunt frumento,
   coaequabuntur, et canent.

VICTORI CANTICUM PSALMI.

[LXVI.] Jubilate Deo, omnis terra.
   Cantate [h. Psallite] gloriam nomini [Al. nominis]
      ejus.
Date gloriam laudi ejus.
   Dicite [c 1Kb] Deo, quam terribile opus tuum:
In multitudine fortitudinis tuae
   mentientur tibi inimici tui.
Omnis terra adoret te, et cantet [h. psallat] tibi,
   cantet [h. psallat] nomini tuo. SEMPER.
[Col. 1175C] Venite [h. Ite], et videte opera Dei,
   terribilia [d 1Kb] consilia super filios hominum [h. Adam].
Convertit [Al. Convertet] mare in aridam,
   in flumine pertransibunt pede:
   ibi laetabimur in eo.
Qui dominatur in fortitudine sua a saeculo,
   oculi ejus [e 1Kb] gentes aspiciunt;
Qui increduli sunt,
   non exaltentur in semetipsis. SEMPER.
Benedicite, populi, Deo nostro,
   et auditam facite vocem laudis ejus.
Qui posuit animam nostram in vitam,
   et non dedit in commotionem pedes nostros.
Probasti enim nos, Deus:
   igne [f 1Kb] nos conflasti sicut conflatur argentum.
Introduxisti nos in obsidionem [Al. in rete]:
   posuisti stridorem in dorso nostro [h. lumbis nostris]:
   imposuisti homines super caput nostrum.
Transivimus per ignem et aquam,
   [Col. 1176A] et eduxisti nos in refrigerium.
Ingrediar [Al. ad. in] domum tuam in holocaustis:
   reddam tibi vota mea, quae promiserunt [h. distinxerunt] [g 1Kb] labia mea,
   et locutum est os meum cum tribularer.
Holocausta medullata offeram tibi
   cum [h 1Kb] incenso arietum:
   faciam boves cum hircis. SEMPER.
   Venite [h. Ite], audite et narrabo, omnes qui timetis
      Deum,
   quanta fecerit animae meae.
Ipsum ore meo invocavi,
   et exaltavi in lingua mea.
Iniquitatem si vidi in corde meo,
   non exaudiat Dominus.
Ideo exaudivit Deus:
   et attendit vocem deprecationis [h. orationis] meae.
Benedictus Deus, qui non abstulit orationem meam,
   et misericordiam suam a me.

[Col. 1176B] VICTORI IN PSALMIS [h. CARMINIBUS], CANTICUM [h. PSALMUS] CARMINIS.

[LXVII.] Deus misereatur nostri, et benedicat nos [Al. nobis].
   illustret faciem suam super nos. SEMPER.
Ut nota fiat in terra via tua:
   in universis gentibus salus tua.
Confiteantur tibi populi, Deus:
   confiteantur tibi populi omnes.
Laetentur, et laudent gentes [h. plebes]
   quoniam judicas populos in aequitate:
   et gentium [h. plebium] quae in terra sunt, ductor es. [i 1Kb] SEMPER.
Confiteantur tibi populi, Deus:
   Confiteantur tibi populi omnes.
Terra dedit germen [Al. fructum] suum:
   benedicat nobis Deus Deus noster.
Benedicat nobis Deus,
   et timeant eum omnes fines terrae.

[Col. 1176C] VICTORI DAVID PSALMUS CANTICI.

[LXVIII.] Exsurgat Deus, et dissipentur [Al. dispergantur]
      inimici ejus:
   et fugiant qui oderunt eum a facie ejus.
Sicut deficit fumus deficiant:
   sicut tabescit cera a facie ignis,
    [j 1Kb] sic pereant impii a facie Dei:
Justi autem laetentur, et exsultent in conspectu Dei,
   et gaudeant in laetitia.
Cantate Deo, [k 1Kb] psallite nomini ejus:
   praeparate [l 1Kb] viam ascendenti per deserta [h. araboth.
      quod est superius coelum]:
   In Domino nomen ejus,
   et exsultate coram eo.
   Patri [h. Judici] pupillorum, et defensori viduarum:
Deus in habitaculo sancto suo:
   Deus habitare facit solitarios in domo:
   Educet [Al. Educit] vinctos in fortitudine:
   [Col. 1177A] increduli autem habitaverunt in siccitatibus.
Deus cum egredereris ante populum tuum,
   et ambulares [h. gradieris] per desertum. SEMPER.
Terra commota est, et [a 1Kb] coeli stillaverunt a facie Dei,
   hoc est Sinai: a facie Dei Israel.
Pluviam voluntariam elevasti, Deus:
   haereditatem tuam laborantem tu confortasti:
Animalia tua habitaverunt in ea:
   praeparasti in bonitate tua pauperi Deus.
Domine, dabis sermonem,
   annuntiatricibus fortitudinis plurimae [h. exercituum
      plurimum].
Reges exercituum foederabuntur, foederabuntur;
   et pulchritudo domus dividet spolia.
Si dormieritis inter medios terminos,
   pennae columbae deargentatae,
   et posteriora [b 1Kb] ejus in virore auri.
Cum divideret robustissimus [Al. robustissimos] reges
      in ea,
   nive dealbata est in Selmon.
[Col. 1177B] Mons Dei, mons pinguis [h. Basan]:
Mons excelsus, mons pinguis [h. Basan].
Quare contenditis montes excelsi
   adversus montem, quem dilexit Deus ut habitaret in eo:
   siquidem Dominus habitabit in [c 1Kb] sempiternum.
Currus Dei innumerabilis millia abundantium:
   Dominus in eis, Sinai [Al. in Sinai] in sancto.
Ascendisti in excelsum,
   captivam duxisti captivitatem,
   accepisti dona [d 1Kb] in hominibus.
   insuper [e 1Kb] et non credentes inhabitare Dominum Deum.
Benedictus Dominus per singulos dies,
   portabit nos Deus salutis nostrae. SEMPER.
Deus noster [h. nobis] Deus salutis [h. salutum]
   et Domini Dei: mortis egressus:
Verumtamen Deus confringet capita inimicorum suorum,
   verticem crinis, ambulantis in delictis [Al. deliciis]
      suis.
Dixit Dominus, de Basan convertam,
   [Col. 1177C] convertam de profundis maris.
Ut calcet pes tuus in sanguine,
   lingua canum tuorum, ex inimicis a temetipso.
Viderunt itinera tua, Deus:
   itinera Dei mei, regis mei in sancto.
Praecesserunt cantatores [Al. cantores] eos, qui post
      tergum psallebant
   in medio puellarum tympanistriarum.
[Col. 1178A] In ecclesiis benedicite Deo:
   Domino de fonte [Al. fontibus] Israel.
Ibi Benjamin parvulus continens [h. fecit descendere] eos,
   principes Juda in purpura sua [h. lapidabunt eos]:
   principes Zabulon, principes Nephthali.
Praecepit [f 1Kb] Deus tuus fortitudine tua
   conforta, Deus, hoc quod operatus es in nobis.
De templo tuo, quod est in Jerusalem:
   tibi offerent reges munera.
Increpa bestiam calami
   congregatio fortium, in vitulis populorum
   calcitrantium contra rotas [Al. portas] argenteas:
   disperge populos qui bella volunt.
Offerant [h. veniant legati] velociter [g 1Kb] ex Aegypto:
   Aethiopia festinet [h 19Kb] manus Deo.
Regna [i 1Kb] terrae cantate Deo,
   psallite Domino. SEMPER.
Qui ascendit super coelum caeli [j 1Kb] ab oriente [h. a principio]:
   ecce dabit vocem suam vocem fortitudinis.
[Col. 1178B] Date gloriam [h. fortitudinem] Deo:
   super Israel magnificentia ejus,
   et fortitudo ejus in coelis.
Terribilis Deus de [k 1Kb] sanctuariis suis:
   Deus Israel ipse dabit fortitudinem,
   et robur populo: benedictus Deus.

VICTORI PRO LILIIS DAVID.

[LXIX.] Salva me, Deus:
   quoniam [l 1Kb] venerunt aquae usque ad animam.
Infixus sum in limo profundi,
   et non possum consistere:
Veni in profundum aquarum,
   et flumen [h. fluctus operuit me].
Laboravi clamans, exasperatum est guttur meum:
   defecerunt oculi mei, exspectantes Deum meum.
Multiplicati sunt super capillos capitis mei,
   qui oderunt me gratis:
Confortati sunt qui persequebantur me inimici mei injuste:
   [Col. 1178C] quae non rapueram, tunc reddebam.
Deus, tu scis stultitiam meam,
   et peccata mea a te non sunt abscondita.
Non confundantur [m 1Kb] in me exspectantes [Al. qui exspectant]
      te,
   Domine Deus exercituum.
Non confundantur in me
   [Col. 1179A] qui quaerunt te, Deus Israel.
   Quia propter te portavi opprobrium:
   operuit confusio faciem meam.
Alienus factus sum fratribus meis,
   et peregrinus filiis [Al. filius] matris meae.
Quia zelus domus tuae comedit me,
   et opprobrium [a 1Kb] exprobrantium tibi cecidit super me.
Et flevi in jejunio animam meam,
   et factum est in opprobrium mihi.
Et posui vestimentum meum saccum,
   et factus sum eis in parabolam.
Contra me loquebantur qui sedebant in porta,
   et cantabant bibentes vinum [h. siceram]
Mea autem [b 1Kb] oratio ad te, Domine,
   tempus reconciliationis [h. placit] est.
Deus in multitudine misericordiae tuae,
   exaudi me in veritate [c 1Kb] salutis tuae.
Erue me de luto ut non infigar:
   libera me ab his qui oderunt me, et de profundis
      [Col. 1179B] aquarum.
Ne operiat me [d 1Kb] fluctus aquae,
   ne absorbeat me profundum:
   et non coronet super me puteus os suum.
Exaudi me, Domine, quoniam bona est misericordia tua.
   secundum multitudinem miserationum tuarum respice
      ad me.
Et ne abscondas faciem tuam a servo tuo:
   quoniam tribulor cito [h. festina] exaudi me.
   Accede [e 1Kb] ad animam meam, redime eam:
   propter inimicos meos libera me.
Tu scis opprobrium meum,
   et confusionem meam, et ignominiam meam:
   coram te sunt omnes hostes mei.
Opprobrio contritum est cor meum,
   et desperatus sum:
Et exspectavi qui contristaretur,
   et non fuit:
   et qui consolaretur, et non inveni.
Et dederunt in escam meam fel,
   [Col. 1179C] et in siti mea potaverunt me aceto.
Sit mensa eorum coram eis in laqueum,
   et in retributiones ad corruendum.
Contenebrentur oculi eorum ne videant,
   et dorsum [h. lumbos] eorum semper incurva.
Effunde super eos indignationem tuam,
   et ira furoris tui comprehendat eos.
Fiat commoratio eorum deserta:
   in tabernaculis eorum non sit qui habitet.
Quoniam quem tu percussisti, persecuti sunt:
   et [f 1Kb] ut affligerent vulneratos tuos, narrabunt.
Da iniquitatem super iniquitatem eorum,
   et non veniant in justitia tua.
Deleantur de libro viventium,
   [Col. 1180A] et cum justis non scribantur.
Ego autem pauper et dolens:
   salus tua, Deus, [g 1Kb] suscepit me.
Laudabo nomen Dei in cantico,
   et magnificabo eum in confessione.
Et placebit Domino super vitulum novellum [h. bovem
   taurum],
   cornua efferentem et ungulas.
Videntes mansueti laetabuntur:
   qui quaeritis Deum, vivet anima vestra [h. cor vestrum].
Quoniam exaudivit pauperes Dominus:
   et vinctos suos non despexit.
Laudent eum coeli et terra:
   maria et omne quod movetur in eis:
Quia Deus salvabit Sion,
   et aedificabit civitates Juda:
   et habitabunt ibi, et possidebunt eam,
Et semen servorum ejus possidebit eam,
   et qui diligunt nomen ejus habitabunt in ea.

[Col. 1180B] VICTORI DAVID AD RECORDANDUM.

[LXX.] Deus, ut liberes me:
   Domine, ut auxilieris mihi, festina.
Confundantur et erubescant,
   qui quaerunt animam meam:
Convertantur retrorsum, et erubescant,
   qui volunt malum mihi.
Revertantur ad vestigium confusionis suae,
   qui dicunt vah! vah!
Gaudeant et laetentur in te omnes qui quaerunt te:
   et dicant semper, magnificetur Deus,
   qui diligunt salutare tuum.
Ego autem egenus et pauper,
   Deus festina pro me:
Auxilium meum et salvator meus tu.
   Domine, ne moreris.
[LXXI.] In te, Domine, speravi,
   non confundar [h 1Kb] in aeternum [h. in saeculum].
[Col. 1180C] In justitia tua erue me, et libera me:
   inclina ad me aurem tuam, et salva me:
Esto mihi robustum habitaculum, ut ingrediar jugiter,
    [i 1Kb] praecepisti ut salvares me:
   quia [j 1Kb] petra mea et fortitudo mea es tu.
Deus meus, salva me de manu impii:
   de manu iniqui et nocentis.
Quia tu es exspectatio mea:
   Domine Deus, [k 1Kb] fiducia mea ab adolescentia mea.
A te sustentatus sum ex utero,
   de ventre matris meae tu es protector meus:
   in te laus mea [l 1Kb] jugiter.
Quasi portentum factus sum multis,
   et tu [m 1Kb] spes mea fortissime.
[Col. 1181A] Impleatur os meum laude tua:
   tota die magnitudine tua.
Ne projicias me in tempore senectutis:
   cum defecerit [Al. defuerit] fortitudo mea, ne derelinquas
      me.
Quia dixerunt inimici mei mihi:
   et qui observabant animam meam,
   inierunt consilium pariter.
Dicentes, Deus dereliquit eum,
   persequimini et comprehendite eum,
   quia non est qui eruat [a 1Kb] .
Deus, ne elongeris a me:
   Deus meus, ad auxilium meum festina.
Confundantur, consumantur
   adversarii animae meae:
Operiantur opprobrio et confusione,
   qui quaerunt malum mihi.
Ego autem jugiter exspectabo,
   et adjiciam super [b 1Kb] omnem laudem tuam.
Os meum narrabit justitiam tuam:
   [Col. 1181B] tota die salutare tuum:
   quia non cognovi litteraturas.
Ingrediar in fortitudines Domini Dei:
   recordabor justitiae tuae solius.
Deus, docuisti me ab adolescentia mea,
   et usque nunc annuntiabo mirabilia tua.
Insuper et usque ad senectutem et canos
   Deus, ne derelinquas me;
Donec annuntiem brachium tuum generationi,
    [c 1Kb] cunctisque qui venturi sunt fortitudinem tuam.
Et justitiam tuam Deus usque in excelsum,
   quanta [h. quae] fecisti magnalia: Deus, quis similis
      tibi [Al. tui]?
Quia ostendisti [d 10Kb] nobis
   tribulationes plurimas et malas:
    [e 1Kb] Et conversus vivificabis nos,
   et de abyssis terrae rursum educes nos.
Multiplicabis magnitudinem meam,
   et conversus consolaberis me.
[Col. 1181C] Ego autem confitebor tibi in vasis psalterii
   veritatem tuam, Deus meus:
   cantabo [h. psallam] tibi in cithara, sancte Israel.
Laudabunt labia mea cum cantavero [h. psallero] tibi,
   et anima mea, quam redemisti.
Insuper et lingua mea tota die meditabitur justitiam
      tuam:
   quia confusi sunt, et dehonestati quaerentes malum
      mihi.

[f 1Kb] SALOMONI.

[LXXII.] Deus, judicium tuum regi da,
   et justitiam tuam filio regis.
Judicabit populum tuum in justitia,
   et pauperes tuos in judicio.
Assument montes pacem populo,
   [Col. 1182A] et colles justitiam.
Judicabit pauperes populi,
   salvabit filios pauperis [Al. pauperum]:
   et confringet calumniatorem,
Et timebunt te quam diu erit sol,
   et ultra lunam in generatione generationum.
Descendet et pluvia super vellus,
   ut [Al. et ut] stillae irrorantes terram.
Germinabit in diebus ejus justitia [h. justus],
   et multitudo pacis, donec non sit luna.
Et dominabitur a mari usque ad mare,
   et a flumine usque ad terminos [g 1Kb] terrae.
Ante eum procident Aethiopes,
   et inimici ejus pulverem lingent.
Reges Tharsis et insulae munera offerent:
   reges Arabiae et Saba [h. Saba] tributum conferent.
Et adorabunt eum omnes reges:
   universae nationes servient ei.
Quia eruet pauperem a potente,
   et inopem cui non est adjutor.
[Col. 1182B] Parcet inopi et pauperi,
   et animas pauperum salvabit.
Ab usura et iniquitate redimet animas [Al. animam]
      eorum,
   et pretiosus erit sanguis [h 1Kb] eorum coram oculis ejus.
Et vivet, et dabitur ei de auro Saba,
   et orabunt de eo jugiter,
   tota die benedicent ei.
Erit memorabile triticum in terra, in capite montium
   elevabitur [h. fluctuabitur] sicut Libani fructus ejus,
   et florebunt de civitate sicut fenum terrae.
Erit nomen ejus in aeternum [h. saeculum];
   ultra [h. ante] solem perseverabit nomen ejus:
Et benedicentur in eo:
   omnes gentes beatificabunt eum.
Benedictus Dominus Deus Deus Israel:
   qui [i 1Kb] ,
   [Col. 1182C] et implebitur gloria ejus universa terra: amen et
      amen.

COMPLETAE SUNT ORATIONES DAVID FILII [j 1Kb] ISAI. CANTICUM [h. PSALMUS] ASAPH.

[LXXIII.] Attamen bonus est Israel Deu
   his qui mundo sunt corde.
Mei autem pene vacillaverunt pedes:
   pene effusi sunt gressus mei.
Quia aemulatus sum contra iniquos:
   pacem impiorum videns.
Quod non recogitaverint de morte sua:
   et firma sint vestibula eorum.
In labore hominum non sunt,
   et cum hominibus non flagellabuntur.
[Col. 1183A] Ideo [a 1Kb] nutriti sunt ad superbiam:
   circumdederunt iniquitatem sibi.
Processerunt a pinguedine oculi eorum:
   transierunt cogitationes cordis.
Irriserunt, et locuti sunt in malitia calumniam,
   de excelso loquentes.
Posuerunt in coelum os suum,
   et lingua eorum deambulavit in terra.
Propterea convertetur populus ejus hic.
   et quis plenus invenietur in eis?
Et dixerunt, quomodo novit Deus,
   et si est scientia in excelso.
Ecce isti impii,
   et abundantes in saeculo multiplicaverunt divitias.
Ergone frustra mundavi cor meum,
   et lavi in innocentia manus meas.
Et fui flagellatus tota die,
   et increpatio mea in matutinis.
Et dixi, si narravero sic:
   ecce generationem filiorum tuorum reliqui.
[Col. 1183B] Et cogitavi ut intelligerem istud:
   labor est in oculis meis.
Donec veniam ad sanctuaria [Al. sanctuarium] Dei:
   intelligam [b 1Kb] in novissimo [Al. novissimos] eorum.
Verumtamen in lubrico posuisti eos:
   dejecisti eos ad interitum.
Quomodo vastati sunt subito:
   defecerunt, consumpti sunt quasi [c 1Kb] non sint:
Quasi somnium evigilantis:
   Domine, in civitate [d 1Kb] imaginem eorum ad nihilum
      rediges:
Quia contractum est cor meum,
   et lumbi mei [e 1Kb] velut ignis fumigans.
Et ego insipiens, et nescius:
   quasi jumentum factus sum [Al. eram] apud te.
Et ego semper tecum,
   et tenebras manum dexteram meam.
In consilium tuum deduces me,
   et postea in gloria suscipies me,
[Col. 1183C] Quid mihi est in coelo,
   et tecum volui [Al. nolui] in terra?
Consumpta est caro mea et cor meum:
   robur cordis mei et pars mea Deus in aeternum [h. saeculum].
Quia ecce qui elongant se a te, peribunt:
   [Col. 1184A] perdidisti omnem fornicantem a te.
Mihi autem propinquare [Al. appropinquare] Deo bonum est:
   posui in Domino Deo spem meam,
   ut narrem [f 1Kb] omnes annuntiationes tuas.

ERUDITIO [g 1Kb] ASAPH.

[LXXIV.] Ut quid, Deus, repulisti in finem:
   fumabit [Al. fumavit] furor tuus in gregem pascuae
      tuae?
Recordare congregationis tuae, quam possedisti ab
   initio,
    [h 1Kb] redemisti virgam [h. sceptrum] haereditatis tuae:
   montem Sion, in quo habitasti.
Sublimitas pedum tuorum dissipata est usque ad finem:
   omnia mala egit inimicus in sanctuario:
   Fremuerunt hostes tui in medio pacti tui:
   posuerunt [i 1Kb] signa sua in tropaeum
Manifesta in introitu desuper:
   in saltu lignorum secures.
[Col. 1184B] Et nunc [j 21Kb] sculpturas [Al. scalpturas] ejus pariter;
   bipenne et dolatoriis deraserunt.
Miserunt ignem in sanctuarium tuum:
   In terram contaminaverunt [k 1Kb] tabernaculum nominis
      tui.
Dixerunt in cordibus suis posteri eorum simul:
   incenderunt [l 1Kb] omnes solemnitates Dei in terra.
Signa nostra non vidimus,
   non est ultra propheta:
   et non est nobiscum qui sciat usquequo.
Usquequo, Deus, exprobrabit [Al. exprobravit] adversarius:
   blasphemabit [Al. blasphemavit] inimicus nomen
      tuum in finem?
Quare convertis manum tuam et dexteram tuam:
   a medio sinu tuo [m 9Kb] consume.
Deus autem rex meus ab initio:
   operatur [Al. operatus est] salutes in medio terrae.
Tu dissipasti in fortitudine tua mare:
   [Col. 1184C] contrivisti capita draconum in aquis.
Tu confregisti [h. fregisti] capita Leviathan:
   dedisti eum escam [Al. in escam] populo Aethiopum.
Tu dirupisti fontem et torrentem [Al. fontes, et torrentes],
   [Col. 1185A] tu exsiccasti flumina fortia.
Tua est dies et tua est nox,
   tu ordinasti luminare [Al. luminaria] et solem.
Tu statuisti omnes terminos terrae:
   aestatem et hiemem tu plasmasti.
Memento hujus,
   inimicus exprobravit Domino,
   et populus insipiens blasphemavit nomen tuum.
Ne tradas bestiis animam eruditam lege tua:
   vitae pauperum tuorum ne obliviscaris in perpetuum.
Respice ad pactum:
   quia repletae sunt tenebris terrae,
   habitationes iniquae [a 1Kb] .
Ne revertatur confractus, confusus [Al. ad. et]:
   egenus et pauper laudabunt nomen tuum.
Surge, Deus, judica causam tuam:
   memento opprobrii tui
   ab insipiente tota die.
Ne obliviscaris voces hostium tuorum:
   [Col. 1185B] sonitus adversariorum tuorum ascendit jugiter.

VICTORI [b 1Kb] NON DISPERDAS, PSALMUS ASAPH CANTICI.

[LXXV.] Confitebimur tibi, Deus,
   confitebimur, et juxta nomen tuum,
   narrabunt mirabilia tua.
Cum accepero tempus [h. condictum],
   ego [c 1Kb] recta judicabo.
Dissolvetur terra cum omnibus habitatoribus suis,
   ego appendi columnas ejus. SEMPER.
Dixi [d 1Kb] inique agentibus, nolite inique agere:
   et impiis, nolite exaltare cornu.
Nolite exaltare in excelsum cornu vestrum:
   loquentes in cervice veteri.
Quia neque ab oriente, neque ab occidente:
   neque a solitudine montium.
Sed Deus judex:
   hunc humiliabit, et hunc exaltabit.
[Col. 1185C] Quia calix in manu Domini [e 1Kb] ,
   et vino meraco ad plenum mixtus,
   et propinabit ex eo:
Verumtamen faeces ejus potabunt [Al. epotabunt] bibentes
   omnes impii terrae.
Ego autem annuntiabo in sempiternum: cantabo [h. psallam] Deo Jacob:
Et omnia cornua impiorum confringam; exaltabuntur
   cornua justi.

[Col. 1186A] VICTORI IN [f 1Kb] PSALTERIIS [h. CARMINIBUS] PSALMUS ASAPH CANTICI.

[LXXVI.] Cognoscitur in Judaea Deus:
   in Israel magnum nomen ejus.
Et erit in [g 1Kb] Salem tabernaculum ejus,
   et habitatio ejus in Sion.
Ibi [h 1Kb] confregit volatilia arcus [h. diaboli arcum],
   scutum, et gladium, et bellum. SEMPER:
Lumen tu es magnifice
   a montibus captivitatis.
Spoliati sunt superbi corde:
   dormitaverunt somnum suum,
   et non invenerunt omnes viri exercitus manus suas.
Ab increpatione tua, Deus Jacob,
   consopitus est currus [Al. et currus] et equus.
Tu terribilis es,
   et quis stabit adversum te,
   ex tunc ira tua.
De coelo annuntiabis [h. auditum fecisti] [i 1Kb] judicium:
      terra timens et tacebit.
[Col. 1186B] Cum surrexerit ad judicium Deus,
   ut salvos faciat omnes mites terrae. SEMPER.
Quia [j 1Kb] ira hominis confitebitur tibi:
   reliquiis irarum accingeris,
Vovete et reddite Domino Deo vestro
   omnes qui in circuitu ejus sunt,
   offerent dona terribili.
Auferenti spiritum ducum:
   terribili regibus terrae.

VICTORI [k 1Kb] SUPER IDITHUN PSALMUS ASAPH.

[LXXVII.] Voce mea ad Deum, et clamavi:
   voce mea ad Deum, et exaudivit me [h. et praebuit mihi aurem].
In die tribulationis meae Dominum requisivi,
   manus mea nocte extenditur, et non quiescit:
Noluit consolari anima mea,
   recordans Dei conturbabar:
Loquebar in memetipso,
   et deficiebat spiritus meus. SEMPER.
[Col. 1186C] Prohibebam [h. Comprehendisti] suspectum oculorum
      meorum.
   stupebam, et non loquebar.
Recogitabam dies antiquos:
    [l 1Kb] annos saeculorum.
Recordabar psalmorum [h. carminis mei] meorum in
      nocte,
   cum corde meo loquebar, et [m 9Kb] scrutabar spiritum meum.
Ergo ne in aeternum [h. in saecula] projicet Dominus,
   et non repropitiabitur ultra?
[Col. 1187A] Ergone [a 1Kb] complevit usque in finem misericordiam
      suam?
   consummabitur [b 1Kb] verbum de generatione et generatione.
Numquid oblitus est misereri Deus:
   aut complebit in furore misericordias [h. pietates]
      suas. SEMPER.
Et dixi, imbecillitas mea est haec:
   commutatio [h. annos] dexterae excelsi.
Recordabor cogitationum Domini:
   reminiscens antiqua mirabilia tua.
Et meditabor in omni opere tuo,
   et adinventiones tuas loquar.
Deus, in [c 1Kb] sancto via tua:
   quis Deus magnus ut Deus?
Tu es Deus faciens mirabilia:
   ostendens [h. innotescens] in populis potentiam
      tuam.
Redemisti in brachio populum tuum, filios Jacob et
      Joseph. SEMPER.
[Col. 1187B] Videntes te aquae, Deus,
   videntes te [Al. tac. te] aquae parturierunt:
   et commotae sunt abyssi.
Excusserunt aquas nubila,
   vocem dederunt nubes,
   et sagittae tuae discurrebant.
Vox tonitrui tui in rota,
   apparuerunt [h. illuxerunt] fulgura tua orbi:
   concussa [d 1Kb] et commota est terra.
In mari via tua:
   et semitae tuae in aquis multis,
   et vestigia tua non sunt agnita.
Deduxisti quasi gregem [h. oves] populum tuum:
   in manu Mosi et Aaron.

ERUDITIONIS [Al. Eruditiones] ASAPH.

[LXXVIII.] Ausculta, populus meus, legem meam:
   inclinate aurem vestram ad verba oris mei.
Aperiam in parabola os meum:
   [Col. 1187C] loquar aenigmata antiqua.
Quae audivimus et cognovimus,
   et patres nostri narraverunt nobis.
Non sunt abscondita a filiis eorum,
   a generatione sequenti,
   Narrantes [Al. Narrante] laudes Domini,
   et potentiam ejus, et mirabilia ejus quae fecit.
Statuit contestationem in [Al. tac. in] Jacob,
   et legem posuit in Israel:
   quae mandavit patribus nostris,
   ut docerent filios suos.
Ut cognosceret generatio subsequens:
   filii nascituri surgent,
   et narrabunt filiis suis.
[Col. 1188A] Ut ponant in Deo spem suam:
   et non obliviscantur cognationum [h. adinventionum]
       [e 1Kb] Dei,
   et mandata ejus custodiant.
   Et [Al. Ut] non sicut patres eorum
   generatio declinans, et provocans:
   generatio quae non praeparavit cor suum,
   et non credidit Deo spiritus ejus.
Filii Ephraim intendentes, emittentes [Al. et mittentes]
      arcum:
   terga verterunt in die belli.
Non custodierunt pactum Dei [f 1Kb] ,
   in lege ejus noluerunt ingredi,
Et obliti sunt cogitationum [h. adinventionum] ejus,
   et mirabilium ejus, quae ostendit eis.
Coram patribus eorum fecit mirabilia:
   in terra Aegypti, in regione Taneos.
   Divisit [h. Disrupit] mare, et transduxit eos:
   et stare fecit aquas quasi acervum [h. in utre].
Et duxit eos in nube per diem,
   [Col. 1188B] et tota nocte in lumine ignis.
Scidit petram in deserto,
   et potum dedit quasi de abyssis magnis.
Et eduxit rivos de petra,
   et elicuit quasi flumina aquas.
Et addiderunt ultra peccare ei.
   ut [g 1Kb] provocarent excelsum in invio.
Et tentaverunt Deum in cordibus suis:
   petentes cibum animae suae.
Et loquentes contra Deum
   dicebant: numquid poterit Deus [h 1Kb] parare mensam in
      solitudine?
Ecce percussit petram, et fluxerunt aquae,
   et torrentes inundaverunt:
Numquid et panem poterit dare,
   aut parare carnem populo suo?
Ideo audivit [i 1Kb] Dominus, et non distulit:
   et ignis accensus est in Jacob,
   et furor ascendit in Israel.
[Col. 1188C] Quia non crediderunt [j 1Kb] in Deo:
   nec habuerunt fiduciam in salutari ejus.
Et praecipit nubibus desuper,
   et portas coeli aperuit.
Et pluit super eos [k 1Kb] manna, ut comederent,
   et triticum coeli dedit eis:
Panem fortium comedit vir:
   cibaria misit illis in saturitatem.
Abstulit Eurum de coelo,
   et induxit in [l 1Kb] fortitudine sua Africum.
Et pluit super eos quasi pulverem carnem,
   et quasi arenam maris volatilia pennata.
Et ceciderunt in medio castrorum [m 1Kb] eorum:
   in circuitu tabernaculorum eorum.
[Col. 1189A] Et comederunt, et saturati sunt nimis:
   et desiderium eorum attulit eis.
Non [a 1Kb] indiguerunt de cupiditate sua [h. Nondum expleverunt desiderium suum]:
   cum adhuc cibus esset in ore eorum.
Furor ergo Dei ascendit super eos:
   et occidit pingues eorum,
   et electos Israel incurvavit.
In omnibus his peccaverunt ultra,
   et non crediderunt in mirabilibus ejus.
Et consumpsit in vanitate dies eorum,
   et annos eorum velociter.
Si occidebat eos, tunc quaerebant [Al. requirebant]
      eum:
   et convertebantur et diluculo consurgebant ad
      Deum.
   Et recordabantur, quia Deus fortitudo eorum,
   et Deus excelsus redemptor eorum est.
Et lactaverunt [Al. allectaverunt] eum in ore suo,
   et lingua sua mentiti sunt ei.
[Col. 1189B] Cor autem eorum non erat firmum cum eo:
   nec permanserunt in pacto ejus.
Ipse vero misericors
   propitiabitur iniquitati, et non disperdet [b 1Kb] :
Multumque avertit iram suam,
   et non suscitavit totum furorem suum.
    [c 1Kb] Et recordatus est quia caro essent:
   spiritus vadens et non revertens.
Quoties provocaverunt eum in deserto:
   afflixerunt eum in solitudine:
Et conversi sunt, et tentaverunt Deum,
   et sanctum Israel concitaverunt,
Non sunt recordati manus ejus:
   die [Al. diei] qua redemit eos de tribulante.
Qui fecit [h. posuit] in Aegypto signa sua,
   et ostenta sua in regione Taneos.
Qui convertit in sanguinem fluvios [d 1Kb] eorum,
   et rivos eorum, ut non biberent.
Qui immisit in eos omne genus muscarum, ut comederent eos,
   [Col. 1189C] et ranas, ut disperderent eos.
Qui dedit brucho germen eorum,
   et laborem eorum locustae.
Qui occidit in grandine vineas eorum,
   et sycomoros eorum in frigore.
Qui tradidit grandini pascua eorum,
   et jumenta eorum volucribus [h. diabolis].
Qui misit in eos iram furoris sui:
   indignationem, et comminationem, et angustiam:
   immissionem angelorum malorum.
Munivit [e 1Kb] semitam furori suo,
   non pepercit a morte animae eorum:
   et animantia eorum pesti tradidit.
Et percussit omne primogenitum in Aegypto:
   principium partus [h. doloris] in tabernaculis Cham.
Et tulit velut oves populum suum,
   et minavit eos sicut gregem in deserto.
[Col. 1190A] Et eduxit eos cum fiducia et absque timore:
   inimicos autem eorum operuit mare.
Et adduxit eos ad terminum sanctificatum suum.
   montem istum, quem [f 1Kb] possedit dextera ejus.
Et ejecit a facie eorum gentes:
   et possidere eos fecit in funiculo haereditatem.
   et collocavit in tabernaculis eorum tribus Israel.
Et tentaverunt, et provocaverunt Deum excelsum:
   et testimonia ejus non custodierunt.
Et reversi sunt et praevaricati sunt ut patres eorum:
   incurvati sunt quasi arcus inutilis.
Et provocaverunt eum in excelsis suis,
   et in sculptilibus suis ad aemulandum eum concitaverunt.
Audivit Deus, et non distulit:
   et projecit vehementer Israel.
Et reliquit tabernaculum Silo:
   tentorium quod collocavit inter homines.
Et tradidit in captivitatem [g 1Kb] virtutem suam,
   et decorem suum in manu hostis.
[Col. 1190B] Et conclusit in gladio populum suum,
   et in haereditatem suam non distulit.
Juvenes ejus devoravit ignis,
   et virgines ejus nemo luxit.
Sacerdotes ejus in gladio ceciderunt,
   et [h 1Kb] viduae ejus non sunt fletae.
Et evigilavit quasi dormiens Dominus:
   quasi fortis post crapulam vini.
Et percussit hostes suos retrorsum:
   opprobrium sempiternum dedit [i 1Kb] eis.
Et projecit tabernaculum Joseph,
   et tribum Ephraim non elegit.
Sed elegit tribum Juda,
   montem Sion quem dilexit.
Et aedificavit in similitudine monocerotis [Al. monoceroton] sanctuarium suum:
    [j 1Kb] quasi terram fundavit illud in saeculum.
Et elegit David servum suum,
   et tulit eum de gregibus ovium.
[Col. 1190C] Sequentem fetas adduxit eum,
   ut pasceret [k 1Kb] in Jacob populum ejus,
   et in Israel haereditatem ejus.
Qui pavit eos in simplicitate cordis sui,
   et in [l 86Kb] prudentia manuum suarum dux eorum fuit.

CANTICUM [h. PSALMUS] ASAPH.

[LXXIX.] Deus, venerunt gentes in haereditatem
      tuam,
   polluerunt templum sanctum tuum:
   posuerunt Jerusalem in acervos [Al. acervis] lapidum.
Dederunt cadavera servorum tuorum
   escam [Al. escas] volatilibus coeli:
   carnes sanctorum [h. misericordium] tuorum bestiis
      terrae.
Effuderunt sanguinem eorum
   quasi aquam in circuitu Jerusalem,
   et non erat qui sepeliret.
[Col. 1191A] Facti sumus opprobrium vicinis nostris:
   subsannatio et derisio his, qui in circuitu nostro
      sunt.
Usquequo, Domine, irasceris in finem:
   ardebit quasi ignis zelus tuus.
Effunde furorem tuum super gentes, quae non cognoverunt
      te,
   et super regna quae nomen tuum non invocaverunt.
Quia comederunt Jacob,
   et decorem ejus desolaverunt.
Ne recorderis iniquitatum nostrarum veterum:
   cito [h. festina] occupent nos misericordiae tuae,
   quia attenuati sumus nimis.
Auxiliare [a 1Kb] nobis, Deus Jesus noster,
   propter gloriam nominis tui [Al. ad. et] libera
      nos:
   et propitiare peccatis nostris propter nomen tuum.
Quare [b 1Kb] dicent gentes ubi est Deus eorum?
   nota fiat in gentibus ante oculos nostros
   ultio sanguinis servorum tuorum qui effusus est.
[Col. 1191B] Ingrediatur coram te gemitus vinctorum
   in magnitudine brachii tui:
   relinque filios interitus.
Et redde vicinis nostris septuplum in sinu eorum:
   opprobrium suum quod exprobraverunt tibi, Domine.
Nos enim populus tuus, [c 1Kb] et oves pascuae tuae
   confitebimur tibi in saeculum:
   in generatione et generatione
   narrabimus laudem tuam.

VICTORI PRO LILIIS [d 1Kb] TESTIMONIUM ASAPH CANTICUM [h. PSALMUS].

[LXXX.] Qui pascis Israel, ausculta [h. Pastor Israel, auribus percipe],
   qui ducis quasi gregem [h. oves] Joseph:
   qui sedes super Cherubim, ostendere.
Ante Ephraim et Benjamin et Manasse
   suscita fortitudinem tuam,
   et veni, ut salvos facias nos.
[Col. 1191C] Deus, converte nos,
   et ostende faciem tuam, et salvi erimus:
Domine Deus exercituum,
   usquequo fumabis ad orationem populi tui?
Cibasti [e 1Kb] eos pane flebili,
   et potasti eos in lacrymis tripliciter.
Posuisti nos contentionem [Al. contradictionem] vicinis
      nostris,
   et inimici nostri subsannaverunt nos.
Deus exercituum, converte nos,
   et ostende [h. illustra] faciem tuam, et salvi erimus.
Vineam de Aegypto tulisti:
   ejecisti gentes, et plantasti eam.
Praeparasti ante faciem ejus,
   [Col. 1192A] et stabilisti radices ejus, et implevit terram.
Operti sunt montes umbra [Al. sub umbra] ejus,
   et rami [Al ramis] illius cedri Dei.
Expandit comas suas usque ad mare, et usque ad flumen germina sua [Al. ejus].
Quare dissipasti maceriam [h. sepes] ejus [Al. suam],
   et vindemiaverunt eam omnes qui transeunt per
      viam.
Vastavit eam aper de silva,
   et omnes bestiae agri depastae sunt eam.
Deus exercituum, revertere obsecro,
   respice de coelo, et vide,
   et visita vineam hanc.
Et radicem quam plantavit dextera tua,
   et filium quem confirmasti tibi.
Succensam igni, [f 1Kb] dirutam:
   ab increpatione faciei tuae pereant.
Fiat manus tua super virum dexterae tuae,
   et super filium hominis quem confirmasti tibi.
Et non [g 1Kb] recedemus a te: vivificabis nos
   [Col. 1192B] et in nomine tuo vocabimur:
Domine Deus exercituum, converte nos:
   ostende [h. illumina] faciem tuam, et salvi erimus.

VICTORI IN TORCULARIBUS ASAPH.

[LXXXI.] Laudate Deum fortitudinem nostram [h. Cantate Deo fortitudini nostrae]: jubilate Deo
      Jacob.
Assumite carmen, et date tympanum:
   citharam decoram cum psalterio.
Clangite in neomenia buccina,
   et in medio [h. in throno] mensae, die solemnitatis
      nostrae.
Quia legitimum Israel est,
    [h 1Kb] judicium Deo Jacob.
Testimonium in Joseph [h. Joseph] posuit,
   cum [i 1Kb] egrederetur de terra Aegypti:
   labium quod nesciebam, audivi.
[Col. 1192C] Amovi ab onere humerum ejus:
   manus ejus a cophino recesserunt.
In tribulatione invocasti [Al. ad. me], et erui te,
   exaudivi te in abscondito tonitrui:
   probavi te super aquas contradictionis. SEMPER.
Audi, populus meus, et contestabor [Al. contestor] te:
   Israel si audieris me.
Non sit in te deus alienus,
   et non adores deum peregrinum [h. extraneum].
Ego sum Dominus Deus tuus [Al. tac. tuus], qui eduxi
      te de terra Aegypti:
   dilata os tuum, et implebo illud.
Et non audivit populus meus vocem meam:
   et Israel non credidit [h. consensit] mihi.
Et dimisi eum in pravitate cordis sui:
   [Col. 1193A] ambulabunt in consiliis suis.
Utinam populus meus audisset me:
   Israel in viis meis ambulasset.
Quasi nihilum inimicos ejus humiliassem,
   et super hostes eorum vertissem manum meam.
Qui oderunt Dominum, negabunt eum:
   et erit tempus eorum in saeculum.
Et cibavit [a 1Kb] eos ex adipe frumenti,
   et de petra [b 1Kb] melle saturavit eos.

CANTICUM [h. PSALMUS] ASAPH.

[LXXXII.] Deus stetit in coetu Dei:
   in medio deos judicat.
Usquequo judicatis iniquitatem,
   et facies impiorum suscipitis. SEMPER.
Judicate pauperi et pupillo,
   egeno et inopi [c 1Kb] juste facite.
Salvate inopem et pauperem:
   de manu impiorum liberate.
[Col. 1193B] Non cognoscunt, nec intelligunt,
   in tenebris ambulant:
   movebuntur omnia fundamenta terrae.
Ego dixi, dii estis vos,
   et filii excelsi omnes [d 1Kb] vos.
Ergo quasi Adam moriemini,
   et quasi unus de principibus cadetis.
Surge, Deus, judica terram:
   quoniam [e 1Kb] tu haereditabis in omnes gentes.

CANTICUM PSALMI ASAPH.

[LXXXIII.] Deus, ne [f 6Kb] taceas tibi, ne sileas.
    [g 1Kb] et non quiescas, Deus.
Quia ecce inimici tui tumultuati sunt,
   et qui oderunt te, levaverunt [Al. elevaverunt] caput,
Contra populum tuum nequiter tractaverunt,
   et inierunt consilium adversus arcanum tuum.
Dixerunt, venite: et conteramus eos de gente,
   et non sit memoria nominis Israel ultra.
Quoniam tractaverunt [h 12Kb] corde pariter:
   [Col. 1193C] contra te foedus pepigerunt.
Tabernacula Idumaeae et Ismaelitarum
Moab et Agareni.
Gebal et Ammon et Amalec:
   Palaestina cum habitatoribus Tyri.
Sed et Assur venit [h. junxit] cum eis:
   facti sunt brachium filiorum Lot. SEMPER.
Fac illis sicut Madian,
   sicut [Al. et] Sisarae, sicut Jabin in torrente Cison.
Contriti sunt in En-Dor:
   fuerunt quasi sterquilinium terrae.
Pone [Al. pones] duces eorum sicut Oreb, et Zeb,
   sicut [Al. et] Zebee, et Salmana omnes principes
      eorum
Qui dixerunt, possideamus nobis
   pulchritudinem Dei.
[Col. 1194A] Deus meus, pone eos ut rotam:
   quasi stipulam [i 1Kb] ante faciem venti.
Quomodo ignis comburit silvam,
   et sicut flamma devorat montes.
Sic persequeris eos in tempestate tua,
   et in turbine tua conturbabis eos.
Imple facies eorum ignominia,
   et quaerent nomen tuum, Domine.
Confundantur et conturbentur usque in saeculum [h. aeternum]:
   et erubescant, et pereant.
   Et sciant quia nomen tuum est Dominus solus tu:
   excelsus super omnem terram.

VICTORI PRO [j 1Kb] TORCULARIBUS, FILIORUM CORE CANTICUM [h. PSALMUS].

[LXXXIV.] Quam dilecta tabernacula tua,
   Domine exercituum!
Desiderat et deficit anima mea in atria Domini:
   cor meum et caro mea laudabunt [k 2Kb] Deum, Deum viventem.
[Col. 1194B] Siquidem passer [Al. avis] invenit domum,
   et avis [Al. passer] nidum sibi, ubi ponat [l 1Kb] pullos
      suos:
Altaria tua, Domine exercituum,
   rex meus et Deus meus.
Beati qui habitant in domo tua:
   adhuc laudabunt te. SEMPER.
Beatus homo cujus fortitudo est in te:
   semitae in corde ejus.
Transeuntes in valle fletus,
   fontem ponent eam:
   benedictionem quoque amicietur doctor.
Ibunt de fortitudine in fortitudinem:
   parebunt apud Deum in Sion.
Domine Deus exercituum, exaudi orationem meam:
   ausculta [h. auribus percipe], Deus Jacob. SEMPER.
   Clypeus noster vide, [m 1Kb] Deus,
   et attende faciem Christi tui.
[Col. 1194C] Quoniam melior est dies in atriis tuis super millia:
   elegi abjectus esse in domo Dei mei,
   magis quam habitare in tabernaculis impietatis.
Quia sol et scutum Dominus Deus,
   gratiam et gloriam dabit Dominus,
Nec prohibebit bonum
   ab his qui ambulant in perfectione.
Domine exercituum,
   beatus homo qui confidit in te.

VICTORI FILIORUM CORE, CANTICUM [h. PSALMUS].

[LXXXV.] Placatus es, Domine, terrae tuae:
   reduxisti captivitatem Jacob.
Dimisisti iniquitatem populo tuo:
   operuisti omnes iniquitates eorum. SEMPER.
Continuisti omnem indignationem tuam:
   conversus es ab ira furoris tui.
[Col. 1195A] Converte nos, Deus Jesus [h. salutaris noster,
   et solve iram tuam adversum nos.
Noli in aeternum irasci nobis:
   extendens iram tuam in generationem [Al. a generatione,
      etc.] et generationem.
Nonne tu revertens vivificabis nos,
   et populus tuus laetabitur in te?
Ostende nobis, Domine, misericordiam tuam,
   et salutare tuum da nobis.
Audiam quid loquatur Deus Dominus.
   loquetur enim pacem ad populum suum et ad sanctos suos,
   ut [a 1Kb] non convertantur ad stultitiam.
Verumtamen prope est his qui timent eum salutare ejus.
   ut habitet gloria in terra nostra.
Misericordia et veritas occurrerunt:
   justitia et pax deosculatae sunt.
Veritas de terra orta est,
   et justitia de coelo prospexit.
Sed et Dominus dabit bonum,
   [Col. 1195B] et terra nostra dabit germen suum,
Justitia ante eum ibit,
   et ponet in via gressus suos.

ORATIO DAVID.

[LXXXVI.] Inclina, Domine, aurem tuam, exaudi
      me:
   quia egenus et pauper [Al. add. sum] ego.
Custodi animam meam, quia sanctus [h. misericors]
      ego:
   salva servum tuum tu [Al. tacet tu], Deus meus,
      qui confidit in te.
Miserere mei, Domine:
   quoniam ad te [b 1Kb] clamabo tota die.
Laetifica animam servi tui:
   quia ad te, Domine, animam meam levo.
Tu enim es, Domine, bonus: et propitiabilis,
   et multus misericordia omnibus qui invocant te.
Exaudi [h. auribus percipe], Domine, orationem meam,
   [Col. 1195C] et ausculta vocem deprecationum mearum.
In die tribulationis meae invocabo te,
   quia exaudies me.
Non est similis tui in diis, Domine,
   et non [c 1Kb] est juxta opera tua.
Omnes gentes quas fecisti,
   venient et adorabunt coram te, Domine,
   et glorificabunt nomen tuum [Al. add. Domine].
Quia magnus es tu, et faciens mirabilia, tu Deus solus.
Doce me [illumina mihi], Domine, viam tuam, ambulem in veritate tua:
   unicum fac cor meum, ut timeat nomen tuum.
Confitebor tibi, Domine Deus meus, in toto corde meo.
   et glorificabo nomen tuum in sempiternum [h. saeculum].
Quia misericordia tua magna super me,
   et eruisti animam meam de inferno extremo [h. inferiori].
Deus, superbi surrexerunt [Al. insurrexerunt] adversum me,
   [Col. 1195D] et coetus robustorum quaesierunt [Al. quaesivit] animam meam,
   et non posuerunt te in conspectu suo.
[Col. 1196A] Tu autem, Domine Deus misericors et clemens:
   Patiens [h. tardus ad furorem], et multae misericordiae
      et verus,
Respice ad me, et miserere mei:
   da fortitudinem tuam servo tuo,
   et salva filium ancillae tuae.
Fac mecum signum in bonitate,
   et [Al. ut] videant qui oderunt me, et confundantur:
Quia tu, Domine, auxiliatus es mihi,
   es consolatus es me:

FILIORUM CORE PSALMUS CANTICI.

[LXXXVII.] Fundamenta [Al. Fundamentum] ejus
   in montibus sanctuarii.
Diligit Dominus portas Sion:
   super omnia tabernacula Jacob.
Gloriosa dicta sunt in te,
   civitas Dei. SEMPER.
    [d 1Kb] Commemorabo superbiae et Babylonis scientibus me:
[Col. 1196B] Ecce Palaestina et Tyrus cum Aethiopia:
   iste natus est ibi.
Ad Sion autem dicetur:
   vir, et vir natus est in ea,
   et ipse fundavit eam excelsus.
Dominus numeravit scribens populos:
   iste [e 1Kb] natus est ibi. SEMPER.
Et [f 1Kb] cantores quasi in choris:
   omnes fontes mei in te.

CANTICUM CARMINIS [h. PSALMUS] FILIORUM CORE, VICTORI PER CHORUM AD PRAECINENDUM ERUDITIONIS EMAN EZRAITAE.

[LXXXVIII.] Domine Deus salutis meae,
   per diem clamavi, et nocte coram te.
Ingrediatur ante te oratio mea:
   inclina aurem tuam ad laudationem meam.
Quia repleta est malis anima mea,
   et vita mea ad infernum descendit [h. usque pervenit].
[Col. 1196C] Reputatus sum cum descendentibus in lacum:
   factus sum quasi homo invalidus, inter mortuos liber:
Sicut interfecti et dormientes in sepulcro,
   quorum non recordaris amplius:
   et [g 1Kb] qui a manu tua abscisi sunt.
Posuisti me in lacu novissimo [h. subteriori]:
   in tenebris in [Al. tenebrosis et] profundis.
Super me [h 1Kb] confirmatus est furor tuus,
   et cunctis fluctibus tuis afflixisti me. SEMPER.
Longe fecisti notos meos a me.
   posuisti me abominationem eis.
   clausum, et non prodeuntem.
Oculus meus infirmatus est ab afflictione,
   vocavi [Al. invocavi] te, Domine, tota die:
   expandi ad te palmas meas.
Numquid mortuis facies mirabilia:
   aut gigantes surgent [Al. resurgent], et confitebuntur
      tibi? SEMPER.
[Col. 1196D] Numquid narrabitur in sepulcro misericordia tua,
   veritas [Al. et veritas] tua in perditione?
Numquid noscentur in tenebris mirabilia tua,
   et justitia tua in terra quae oblivioni tradita est?
[Col. 1197A] Ego autem ad te, Domine, clamavi [h. deprecatus sum],
   et mane oratio mea praeveniet te.
Quare, Domine, abjicis animam meam,
   abscondis faciem tuam a me?
Pauper ego et aerumnosus ab adolescentia;
   portavi furorem tuum, conturbatus sum.
    [a 1Kb] Super me transierunt irae tuae:
   terrores [Al. et terrores] tui oppresserunt me.
Circumdederunt me quasi aquae tota die:
   vallaverunt me pariter.
Longe fecisti a me amicum et sodalem:
   notos meos abstulisti [h. prae tenebris].

[b 1Kb] ERUDITIO ETHAN EZRAITAE.

[LXXXIX.] Misericordias Domini in aeternum [h. saeculum] cantabo:
   in generationem et generationem
      annuntiabo [h. innotescam] veritatem tuam in ore
         meo.
[Col. 1197B] Quia [c 1Kb] dixi, sempiterna [h. saeculum] misericordia
      aedificabitur:
   coelos fundabis, et veritas tua in eis.
Percussi foedus cum electo meo:
   juravi David servo meo.
Usque in aeternum stabiliam semen tuum,
   et aedificabo in generatione et generatione thronum
      tuum. SEMPER.
      Et [Al. tac. et] confitebuntur coeli mirabilia tua,
      Domine.
   et veritatem tuam in ecclesia sanctorum.
Quis enim in nube [Al. nubibus] aequabitur Domino:
   assimilabitur Domino in [Al. de] filiis Dei?
Deus inclytus [h. robustus] in arcano sanctorum nimio,
   et terribilis in cunctis qui [d 1Kb] circa eum [h. super omnes
      qui in circuitu ejus] sunt.
Domine Deus exercituum, quis similis tibi?
   fortissime Domine: et veritas tua in circuitu tuo.
Tu dominaris superbiae maris,
   [Col. 1197C] et elationes gurgitum ejus tu comprimis [h. magnificas].
Tu confregisti quasi vulneratum superbum. [e 1Kb]
   In brachio fortitudinis tuae dispersisti inimicos tuos.
Tui sunt coeli, et tua est terra:
   orbem et plenitudinem ejus, tu fundasti ea.
Aquilonem [f 17Kb] et dexteram tu creasti:
   Thabor et Hermon nomen tuum laudabunt.
   Tuum [h. Tibi] brachium cum fortitudine:
   roboretur manus tua, et exaltetur dextera tua.
Justitia et judicium firmamentum throni tui:
   misericordia et veritas praecedent faciem tuam.
Beatus populus qui [g 17Kb] novit jubilum:
   Domine, in lumine vultus tui ambulabunt.
In nomine tuo exsultabunt tota die,
   et in justitia tua exaltabuntur.
Quia gloria fortitudinis eorum tu es,
   [Col. 1198A] et in voluntate [Al. misericordia] tua elevabis cornu
      nostrum.
Quia a Domino est protectio nostra [h. protectore
      nostro],
   et a sancto Israel rege nostro.
Tunc locutus es per visionem sanctis [h. misericordibus]
      tuis:
   et dixisti, posui adjutorium super robustum,
   exaltavi electum de populo [h 1Kb] .
Inveni David servum meum:
   oleo sancto meo unxi eum.
Cum quo manus mea firma erit,
   et brachium meum roborabit eum.
Non decipiet inimicus eum.
   et filius iniquitatis non affliget eum.
Sed concidam ante faciem ejus hostes illius:
   et qui eum oderunt percutiam [h. fulminabo.]
Veritas autem mea et misericordia mea [Al. add. erit]
      cum eo,
   et in nomine meo exaltabitur cornu ejus.
[Col. 1198B] Et ponam in mari manum ejus:
   et in fluminibus dexteram ejus.
Ipse invocabit me, pater meus es tu.
   Deus meus, et fortitudo salutis meae.
Ego autem primogenitum ponam [h. dabo] eum, excelsum [Al. et excelsum] regibus terrae.
In aeternum [h. saeculum] custodiam ei misericordiam
      meam,
   et pactum meum fidele [i 1Kb] ei.
Et ponam perpetuum semen ejus,
   et thronum ejus sicut dies coeli.
Si dereliquerint filii ejus legem meam,
   et in judiciis meis non ambulaverint.
Si caeremonias meas profanaverint,
   et praecepta mea non custodierint.
Visitabo in virga scelera [h. scelus] eorum,
   et in plagis iniquitates [Al. iniquitatem] eorum.
Misericordiam autem meam non auferam ab eo,
   nec mentiar in veritate mea.
[Col. 1198C] Non violabo pactum meum,
   et quod egressum est de labiis meis, non mutabo.
Semel juravi in sancto meo,
    [j 1Kb] ne [h. si] David mentiar.
Semen ejus in aeternum [h. saeculum] erit,
   et thronus ejus sicut sol in conspectu meo [h. coram
      me],
Sicut luna stabilietur in aeternum [h. saeculum,]
   et testis in coelo [h. nube] fidelis. SEMPER.
Tu autem repulisti, et projecisti:
   iratus es adversus Christum tuum.
Attenuasti pactum servi tui:
   profanasti in terra diadema ejus.
Dissipasti [h. disrupisti omnes macerias [h. sepes] ejus:
   posuisti munitiones ejus pavorem.
Diripuerunt eum omnes qui transeunt per viam,
   factus est opprobrium vicinis suis.
[Col. 1199A] Elevasti dexteram hostium ejus:
   laetificasti [a 1Kb] omnes inimicos illius.
Nam et avertisti robur gladii ejus,
   et non sublevasti eum in praelio.
   Quiescere [h. deficere] fecisti munditiam ejus,
   et thronum illius in terra [Al. terram] detraxisti.
Abbreviasti dies adolescentiae ejus:
   operuisti eum ignominia. [b 1Kb] SEMPER.
Usquequo, Domine, absconderis in finem:
   succendetur quasi ignis indignatio tua.
Memento mei [c 1Kb] de profundo:
   alioquin quare frustra creasti filios hominum.
Quis est vir, qui vivat, et non videat mortem:
   salvans animam suam de manu inferi? [d 1Kb] SEMPER.
Ubi sunt misericordiae tuae antiquae [h. priscae], Domine,
   quas jurasti David in veritate tua?
Recordare, Domine, opprobrii servorum tuorum.
    [e 1Kb] portavi in sinu meo omnes iniquitates populorum.
Quibus exprobraverunt inimici tui, Domine,
   [Col. 1199B] quibus exprobraverunt vestigia Christi tui.
Benedictus Dominus in sempiternum, [h. saeculum:]
   amen et amen.

ORATIO MOSI VIRI DEI.

[XC.] Domine, habitaculum [f 1Kb] tu factus es nobis:
   in generatione et generatione.
Antequam montes nascerentur
   et parturiretur terra, et orbis:
   a saeculo et usque in saeculum tu es Deus.
Convertes [h. Convertis] hominem usque ad contritionem.
   et dices [h. dicis], revertimini [Al. convertimini],
      filii Adam:
Quia mille anni in oculis tuis
   sicut dies hesterna quae pertransiit,
   et vigilia nocturna.
Percutiente te eos, somnium erunt:
   mane quasi herba pertransiens.
Mane floruit, et abiit:
   [Col. 1199C] ad vesperam conteretur atque siccabitur.
Consumpti enim sumus in furore tuo,
   et in indignatione tua conturbati sumus.
Posuisti iniquitates nostras coram te:
   negligentias nostras in luce vultus tui.
Omnes enim dies nostri
   transierunt in furore tuo:
   [Col. 1200A] consumpsimus annos nostros quasi sermonem loquens.
Dies annorum nostrorum in ipsis septuaginta anni:
   si autem multum, [g 1Kb] octoginta anni,
   et quod amplius [h 1Kb] labor et dolor:
   quoniam transivimus cito et avolavimus.
Quis novit fortitudinem irae tuae,
   et secundum timorem tuum indignationem tuam?
Ut numerentur dies nostri sic ostende,
   et veniemus corde sapienti.
Reverte, Domine, usquequo,
   et exorabilis esto super servos tuos.
   Imple [h. satia] nos matutina misericordia tua,
   et laudabimus et laetabimur in cunctis diebus
      nostris.
Laetifica nos pro diebus [h. secundum dies] quibus
      afflixisti nos,
   et annis in quibus vidimus mala.
Appareat apud servos tuos opus tuum,
   et gloria tua [h. decor tuus] super filios eorum.
Et sit decor [h. pulchritudo] Domini Dei nostri super
      [Col. 1200B] nos.
   et opus manuum nostrarum fac [i 1Kb] stabile super nos:
   et opus manuum nostrarum [j 1Kb] confirma.
[XCI.] [k 11Kb] Qui habitat in abscondito excelsi:
   in umbraculo [l 14Kb] Domini commorabitur:
Dicens, Domine, spes mea, et fortitudo mea:
   Deus meus, confidam in eo.
Quia ipse liberabit [Al. liberavit] te de laqueo venantium:
   de morte insidiarum.
In scapulis suis obumbrabit tibi,
   et sub alis ejus sperabis:
   sculum [h. hasta] et protectio veritas ejus.
Non timebis a timore nocturno:
   a sagitta volante per diem.
A peste in tenebris ambulante,
   a morsu [m 1Kb] insidiantis meridie.
Cadent a latere tuo mille
   et decem millia a dextris tuis:
   ad te autem non appropinquabit.
[Col. 1200C] Verumtamen oculis tuis videbis [h. conspicies:]
   et ultionem [h. expletionem] impiorum cernes.
Tu enim [Al. autem] es, Domine, spes mea:
   excelsum posuisti habitaculum tuum.
Non accedet ad te malum,
   et lepra non appropinquabit tabernaculo tuo.
Quia angelis suis mandavit de te,
   [Col. 1201A] ut custodiant te in omnibus viis tuis.
In manibus [h. palmis] portabunt te:
   ne forte offendat ad lapidem pes tuus.
Super aspidem et basiliscum [a 1Kb] calcabis:
   conculcabis leonem et draconem.
Quoniam mihi adhaesit, et liberabo eum:
   exaltabo eum, quoniam cognovit nomen meum.
Invocabit me, et exaudiam eum,
   cum ipso [b 1Kb] ego in tribulatione,
   eruam eum, et glorificabo eum.
Longitudine dierum implebo [h. satiabo] eum,
   et ostendam illi salutare meum.

PSALMUS CANTICI IN DIE SABBATI.

[XCII.] Bonum est confiteri Domino,
   et psallere nomini tuo, Altissime.
Ad annuntiandum mane misericordiam tuam,
   et [c 1Kb] fidem tuam in nocte.
In decachordo et in psalterio,
   in cantico [h. carmine], in cithara.
[Col. 1201B] Quoniam laetificasti me, Domine, in opere tuo:
   in facturis manuum tuarum laudabo.
Quam magnificata sunt opera tua, Domine!
   satis profundae factae sunt cogitationes tuae.
Vir insipiens non cognoscet,
   et stultus non intelliget istud.
Germinaverunt [d 1Kb] impii quasi fenum,
   et floruerunt omnes qui operantur iniquitatem,
   ut conterantur usque in sempiternum.
Tu autem excelsus:
   in aeternum [h. saeculum] Domine.
Ecce [Al. add. enim] inimici tui, Domine,
   ecce inimici tui, peribunt,
   et dissipabuntur [h. dividentur] omnes qui operantur
      iniquitatem.
Et exaltabitur quasi monocerotis cornu meum,
   et senectus mea in oleo ubere.
Et [e 1Kb] respiciet oculus meus insidiantes mihi,
   de his qui consurgunt adversum me malignantibus
   audiet auris mea.
[Col. 1201C] Justus ut palma florebit,
   ut cedrus Libano multiplicabitur.
Transplantati in domo Domini:
   in atriis Dei nostri germinabunt.
Adhuc fructificabunt in senectute:
    [f 1Kb] pingues et frondentes erunt:
Annuntiantes quia rectus Dominus:
   fortitudo mea, et non est iniquitas in eo.
[XCIII.] Dominus [g 1Kb] regnavit
   gloria indutus est:
Indutus est [h 1Kb] Dominus fortitudine, et accinctus est:
   insuper appendit orbem qui non commovebitur.
Firmum solium tuum ex tunc,
   a [Al. ab aeterno] saeculo tu es.
Levaverunt flumina, Domine,
   [Col. 1202A] levaverunt flumina vocem suam [Al. voces tuas]:
Levaverunt flumina gurgites suos:
   a vocibus aquarum multarum.
Grandes fructus maris:
   grandis in excelso Dominus.
Testimonia tua fidelia facta sunt nimis.
   domum tuam decet sanctitas,
   Domine, in longitudine dierum.
[XCIV.] Deus ultionum, Domine;
   Deus ultionum, ostendere.
Elevare [i 1Kb] , judex terrae:
   redde vicissitudinem superbis:
Usquequo impii, Domine,
   usquequo impii exsultabunt;
Fluent loquentes antiquum;
   garrient omnes qui operantur iniquitatem;
Populum tuum, Domine, conterent,
   et haereditatem tuam affligent;
Viduam et advenam interficient,
   et pupillos occident;
[Col. 1202B] Et dixerunt, non videbit Dominus,
   et [Al. tac. et] non intelliget Deus Jacob?
Intelligite, stulti in populo,
   et insipientes [j 1Kb] aliquando discite.
Qui plantavit aurem, non audiet:
   aut qui finxit oculum, non videbit [h. respiciet]?
Qui erudit [h. castigat] gentes, non arguet,
   qui docet hominem scientiam?
Dominus novit cogitationes hominum,
   quia vanae sunt.
Beatus vir quem [k 1Kb] tu erudieris [h. castigaveris], Domine,
   et de lege tua docueris eum.
Ut quiescat a diebus afflictionis:
   donec fodiatur impio interitus.
Non enim derelinquet Dominus populum suum,
   et haereditatem suam non deseret.
Quoniam ad justitiam revertetur judicium,
   et sequentur illud omnes recti corde.
Quis stabit pro me adversus malos?
   quis stabit pro me adversus operarios iniquitatis?
[Col. 1202C] Nisi quia Dominus auxiliator meus:
   paulo minus habitasset in inferno anima mea:
Si dicebam, motus [Al. commotus] est pes meus:
   misericordia tua, Domine, sustentabit [Al. sustentabat]
      me.
In multitudine cogitationum mearum, quae sunt in me
      intrinsecus:
   consolationes tuae delectabunt animam meam.
Numquid particeps erit tui thronus insidiarum
   fingens [l 1Kb] dolorem in praecepto.
Copulabuntur adversus animam justi,
   et sanguinem innocentem condemnabunt:
Erit autem Dominus mihi in refugium.
   et Deus meus quasi petra spei meae.
Et [m 1Kb] restituet super eos iniquitatem suam [h. dolorem
      [Col. 1203A] suum],
   et in malitia sua perdet eos:
   perdet eos Dominus Deus noster.
[XCV.] Venite, laudemus Dominum [a 1Kb] :
   Jubilemus petrae Jesu [h. forti salutari] nostro.
Praeoccupemus vultum ejus in actione [h. confessione]
      gratiarum:
   in canticis [h. psalmis] jubilemus ei.
Quoniam fortis [h. Deus] et magnus Dominus,
   et rex magnus super omnes deos.
In cujus manu fundamenta terrae,
   et excelsa montium ipsius sunt.
Cujus est mare: ipse enim fecit illud,
   et siccam manus ejus plasmaverunt.
Venite, adoremus et [b 1Kb] curvemur:
   flectamus genua ante faciem Domini factoris nostri,
Quia ipse Deus noster:
   et nos populus pascuae ejus, et grex [h. oves] manus
      ejus.
Hodie si vocem ejus audieritis,
   [Col. 1203B] nolite obdurare corda vestra, sicut in contradictione:
   sicut in die tentationis in deserto.
Ubi tentaverunt vie patres vestri:
   probaverunt me, et viderunt opus meum.
Quadraginta annis displicuit mihi generatio [c 1Kb] :
   et dixi, populus errans corde est,
   et non cognoscens vias meas.
Et juravi in furore meo,
   ut non introirent in requiem meam.
[XCVI.] Cantate Domino canticum novum:
   cantate Domino, omnis terra.
Canite Domino, benedicite nomini ejus:
   annuntiate de die in diem salutare ejus:
Narrate in gentibus gloriam ejus:
   in universis populis mirabilia ejus.
Quia magnus Dominus, et laudabilis nimis:
   terribilis est super omnes deos.
Omnes enim dii populorum sculptilia [h. idola]:
   Dominus autem coelos fecit.
[Col. 1203C] Gloria, et decor ante vultum ejus:
   fortitudo et exsultatio in sanctuario ejus.
Afferte Domino familiae populorum:
   afferte Domino gloriam et fortitudinem.
Afferte Domino gloriam nomini ejus:
   levate munera, et introite in atria ejus.
Adorate Dominum in decore sanctuarii:
   paveat a facie ejus omnis terra.
Dicite in gentibus, Dominus regnavit,
   siquidem [d 1Kb] appendet orbem immobilem.
   judicabit populos in aequitatibus.
Laetamini, coeli, et exsultet terra:
   tonet mare et plenitudo ejus.
Gaudeat ager meus et omnia quae in eo sunt:
   tunc laudabunt universa ligna saltus.
Ante faciem Domini quoniam venit,
   quoniam venit judicare terram:
[e 1Kb] Judicabit orbem in justitia,
   et populos in fide sua.
[XCVII.] Dominus [f 1Kb] regnavit, exsultet terra:
   [Col. 1203D] laetabuntur insulae multae.
Nubes et caligo in circuitu ejus:
   justitia et judicium firmamentum solii ejus.
Ignis ante faciem ejus ibit,
   et exuret per circuitum hostes ejus.
Apparuerunt [h. illuxerunt] fulgura ejus orbi:
   [Col. 1204A] vidit, et contremuit terra.
Montes sicut cera tabefacti sunt a facie Domini:
   a facie dominatoris omnis terrae [Al. orbis].
Annuntiaverunt coeli justitiam ejus,
   et viderunt omnes populi gloriam ejus.
Confundantur universi qui serviunt sculptili,
   qui gloriantur in idolis:
Adorate eum, omnes dii.
Audivit, et laetata est Sion:
   et exsultaverunt filiae Judae,
   propter judicia tua, Domine
Tu enim Dominus excelsus super omnem terram:
   vehementer elevatus es super omens [Al. universos]
      deos.
Qui diligitis Dominum, odite malum:
   custodit animas sanctorum [h. misericordium] suorum,
   de manu impiorum eruet eos.
Lux orta [h. seminata] est justo,
   et rectis corde laetitia.
Laetamini, justi, in Domino,
   [Col. 1204B] et confitemini memoraie sanctae ejus.

CANTICUM [h. PSALMUS].

[XCVIII.] Cantate Domino canticum novum,
   quia mirabilia fecit:
Salvavit [Al. Salvabit] sibi dextera ejus,
   et brachium sanctum ejus.
Notum fecit Dominus salutare suum:
   in conspectu [h. in oculis] gentium revelavit [Al. revelabit]
      justitiam suam.
Recordatus est misericordiae suae.
   et veritatis suae domui [g 34Kb] Israel:
   viderunt omnes fines terrae salutare Dei nostri.
Jubilate Domino, omnis terra:
   vociferamini, et laudate, et canite [h. psallite].
Canite [h. Psallite] Domino in cithara:
   in cithara et voce carminis [h. psalmis].
In tubis et clangore buccinae:
   jubilate coram rege Domino.
[Col. 1204C] Tonet mare et plenitudo ejus:
   orbis et habitatores ejus.
Flumina plaudent manu [h. palma]:
   simul montes laudabunt.
Ante Dominum, quia venit judicare terram:
    [h 1Kb] judicabit orbem in justitia,
   et populos in aequitatibus.
[XCIX.] Dominus regnabit, commoveantur populi:
   sessor Cherubim, concutiatur terra.
Dominus in Sion magnus,
   et excelsus est super omnes populos.
Confiteantur nomini tuo magno,
   et terribili sanctoque [h. magne et terribilis, sanctum
      nomen ejus; et fortitudo],
   et imperium regis judicium diligit.
Tu fundasti aequitates:
   judicium et justitiam in Jacob tu fecisti.
Exaltate Dominum Deum nostrum,
   et adorate scabellum pedum ejus: quia sanctus [Al. sanctum] est;
[Col. 1204D] Moses et Aaron in sacerdotibus ejus,
   et Samuel in his qui invocant nomen ejus;
Invocabant Dominum, et ipse exaudivit [Al. exaudiebat]
      eos:
   in columna nubis loquebatur ad eos.
Custodierunt [Al. custodiebant] testimonia ejus,
   [Col. 1205A] et praeceptum quod [Al. tac. quod] dedit eis.
Domine Deus noster, tu exaudisti eos:
   Domine, propitius fuisti eis.
   et ultor super commutationibus [h. adinventionibus]
      eorum.
Exaltate Dominum Deum nostrum,
   et adorate in monte sancto ejus:
   quia sanctus Dominus Deus noster.

CANTICUM [h. PSALMUS PRO CONFESSIONE] IN GRATIARUM ACTIONE.

[C.] Jubilate Deo, omnis terra,
   servite Domino in laetitia.
Ingredimini coram eo in laude:
   scitote quoniam Dominus ipse est Deus.
Ipse fecit nos, et ipsius sumus,
   populus ejus et grex [h. oves] pascuae ejus.
Ingredimini portas ejus in gratiarum actione [h. in confessione],
   atria ejus in laude:
[Col. 1205B] Confitemini ei, benedicite nomini ejus:
   Quia bonus Dominus.
In sempiternum [h. saeculum] misericordia ejus,
   et usque ad generationem et generationem fides ejus.

DAVID CANTICUM [h. PSALMUS].

[CI.] Misericordiam et judicium cantabo:
   tibi, Domine, psallam.
Erudiar in via perfecta
   quando venies ad me:
Ambulabo in simplicitate cordis mei
   in medio domus meae.
Non ponam coram oculis meis [a 1Kb] verbum Belial;
   facientem declinationes odivi, nec adhaesit mihi.
Cor pravum recedet a me:
   malum nesciam.
Loquentem [h. detrahentem] in abscondito contra
      proximum suum [h. sodalem suum],
   hunc interficiam:
Superbum oculis et altum corde,
   [Col. 1205C] cum hoc esse non [b 1Kb] poteram.
Oculi mei ad fideles terrae, ut habitent mecum;
   ambulans in via simpliciter, hic ministrabit mihi.
Non habitabit in medio domus meae,
   faciens [c 1Kb] dolum, loquens mendacium,
   [Col. 1206A] non placebit in conspectu oculorum meorum.
Mane perdam omnes impios terrae,
   ut interficiam de civitate Domini
   universos qui operantur iniquitatem.

ORATIO PAUPERIS QUANDO SOLLICITUS FUERIT, ET CORAM DOMINO [h. IN CONSPECTU DOMINI] FUDERIT ELOQUIUM SUUM.

[CII.] Domine, audi [Al. exaudi] orationem meam,
   et clamor meus [h. deprecatio mea] ad te veniat.
   ne abscondas faciem tuam a me.
In die tribulationis meae inclina ad me aurem tuam:
   in quacumque die invocavero [d 1Kb] velociter [h. festina], exaudi me.
Quoniam consumpti sunt sicut fumus dies mei,
   et ossa mea quasi frixa contabuerunt.
Percussum est quasi fenum et arefactum est cor meum:
   quia oblitus sum comedere panem meum.
A voce gemitus mei,
   adhaesit os meum carni meae.
Assimilatus sum pelicano deserti:
   [Col. 1206B] factus sum [e 2Kb] quasi bubo solitudinum.
Vigilavi, et fui sicut avis solitaria super tectum.
Tota die exprobrabant mihi inimici mei:
   exsultantes [h. insultantes mihi] per me jurabant.
Quia cinerem sicut panem comedi,
   et potum meum cum fletu miscui.
A facie indignationis tuae et irae tuae:
   quia levasti [Al. elevasti] me, et allisisti me.
Dies mei [f 1Kb] quasi umbra inclinati sunt,
   et ego quasi fenum arui.
Tu autem, Domine, in aeternum permanes
   et memoriale tuum in generatione et generatione.
Tu suscitans [h. surgens] misereberis Sion:
   quia tempus ut [Al. ad. est] miserearis ejus,
   quoniam venit tempus [h. condictum] [g 2Kb] .
Quoniam [h 1Kb] placitos fecerunt servi tui lapides ejus,
   et pulverem ejus miserabilem [Al. mirabilem].
Et timebunt gentes nomen Domini,
   et universi reges terrae gloriam tuam.
[Col. 1206C] Quia aedificavit Dominus Sion:
   apparuit in gloria sua.
Respexit ad orationem vacui [h. effossi],
   et non despexit orationem eorum.
Scribatur hoc in generatione novissima,
   [Col. 1207A] et populus qui creabitur laudabit Dominum.
Quoniam prospexit de excelso sanctuario suo:
   Dominus de coelo terram contemplatus est.
Ut audiret gemitum vincti,
   ut solveret filios mortis.
Ut narretur in Sion nomen Domini,
   et laudatio ejus in Jerusalem.
Cum congregati fuerint populi simul,
   et regna ut serviant Domino.
Afflixit in via fortitudinem meam:
   abbreviavit dies meos.
Dicam, [a 1Kb] Deus meus, ne rapias me in medio dierum meorum:
   in generatione generationum anni tui.
A principio terram fundasti,
   et opus manuum tuarum coeli.
Ipsi peribunt, tu autem stabis,
   et omnes quasi vestimentum atterentur.
   quasi pallium [h. vestimentum] mutabis eos, et mutabuntur.
[Col. 1207B] Tu autem ipse [Al. ad. es],
   et anni tui non deficient.
Filii servorum tuorum habitabunt,
   et semen eorum ante faciem tuam [Al. eorum] perseverabit [h. dirigetur].

[b 1Kb] DAVID.

[CIII.] Benedic, anima [Al. ad. mea], Domino,
   et omnia viscera mea nomini sancto ejus.
Benedic, anima mea, Domino,
   et noli oblivisci omnium retributionum ejus.
Qui [c 1Kb] propitiatur cunctis iniquitatibus tuis,
   qui sanat omnes infirmitates tuas,
Qui redimit de corruptione vitam tuam,
   qui coronat te in misericordia et miserationibus.
Qui replet [h. satiat] bonis ornamentum tuum:
   innovabitur [d 1Kb] sicut aquilae juventus tua.
Faciens justitias Dominus,
   et judicia cunctis qui calumniam sustinent.
Notas fecit vias suas Mosi:
   [Col. 1207C] filiis Israel cogitationes [h. adinventiones] suas.
Misericors et clemens Dominus:
   patiens [h. tardus ad furorem] et multae miserationis.
Non in sempiternum judicabit [h. litigabit]:
   neque in aeternum irascetur [h. in saeculum perseverabit].
Non secundum peccata nostra fecit nobis:
   neque secundum iniquitates nostras retribuit nobis.
Quantum enim excelsius est coelum terra [Al. a terra],
   tantum confortata est misericordia ejus super timentes [Al. timentibus] eum:
[Col. 1208A] Quantum longe est oriens ab occidente:
   tantum longe fecit a nobis scelera nostra:
Sicut miseretur pater filiorum,
   misertus est Dominus timentibus se:
Ipse enim novit plasmationem [h. cogitationem] nostram:
   recordatus est quia pulvis sumus.
Homo, quasi herba dies ejus: sicut flos agri [e 1Kb] sic florebit.
Quia spiritus pertransiit eum, et non subsistet:
   et non cognoscet eum ultra locus ejus.
Misericordia autem Domini ab aeterno [h. a saeculo],
et usque in aeternum [h. in saeculum] super timentes eum:
   et justitia ejus in filios filiorum.
His qui custodiunt pactum ejus,
   et recordantur praeceptorum ejus ad faciendum
      [Al facienda] ea.
Dominus in coelo stabilivit thronum suum,
   regnum illius omnium [f 1Kb] dominatur.
Benedicite Domino, angeli ejus,
   [Col. 1208B] fortes robore, facientes verbum ejus:
   obedientes voci sermonis ejus.
Benedicite Domino, omnes exercitus ejus,
   ministri ejus qui facitis placitum illius.
Benedicite Domino, universa opera ejus,
   in omnibus locis potestatis ejus:
   benedic, anima mea, Domino.
[g 1Kb] [CIV.] Benedic, anima mea, Domino.
Domine Deus meus, magnificatus es nimis.
Gloria et decore indutus es:
   amictus luce quasi vestimento:
Extendens coelos ut pellem,
   Qui tegis [h. texit] aquis coenacula ejus:
Qui ponis [h. posuit] [h 9Kb] nubes currum suum:
   qui ambulas [h. ambulat] super pennas venti.
Qui facis angelos tuos [h. facit angelos suos] spiritus:
   ministros tuos [h. suos] ignem urentem.
Qui fundasti [h. fundavit] terram super bases suas
      [Al. basem suam]:
   [Col. 1208C] non commovebitur [h. ut non commoveatur] in saeculum et in saeculum [h. et ultra].
Abysso [Al. abyssum] quasi vestimento operuisti eam:
   super montes stabunt aquae.
Ab increpatione tua fugient:
   a voce tonitrui [i 1Kb] tui formidabunt.
Ascendent montes et descendent campi,
   ad locum quem fundasti eis.
Terminum posuisti quem non pertransibunt:
   nec revertentur ut operiant terram.
Qui [j 2Kb] emittis fontes in convallibus,
   ut inter medios montes [k 1Kb] ambulent.
[Col. 1209A] Ut bibant omnia animalia regionum,
   et reficiant onagri sitim suam.
Super ea volucres coeli morabuntur:
   de medio nemorum dabunt vocem.
Qui irrigas montes de coenaculis tuis.
   de fructu operum tuorum implebitur [h. satiabitur] terra.
Germinans herbam jumentis [h. san [a 1Kb] .],
   et fenum servituti hominum;
Ut educat panem de terra:
   et vinum laetificet cor hominis.
Ad exhilarandam faciem in [h. super] oleo:
   panis cor hominis roborat.
Saturabuntur ligna Domini:
   cedri Libani quas [b 1Kb] plantavit.
Ibi aves nidificabunt,
   milvo abies domus ejus.
Montes excelsi cervis:
   petra [c 1Kb] refugium hericiis.
[Col. 1209B] Fecit lunam per tempora:
   sol cognovit [d 1Kb] cubitum suum.
Posuisti tenebras, et facta est nox:
   in ipsa moventur [h. repunt] omnes bestiae sylvae.
Leones rugientes ad praedam,
   et quaerentes a Deo escam [Al. escas] sibi.
Oriente sole recedent,
   et in speluncis [h. in cubilibus] suis cubabunt.
[e 1Kb] Egredietur homo ad opus suum,
   et ad servitutem suam usque ad vesperum.
Quam multa sunt opera tua, Domine!
   omnia in sapientia fecisti:
   impleta est terra possessione tua.
Hoc mare magnum et latum manibus,
   ibi reptilia innumerabilia:
   animalia parva cum grandibus.
Ibi naves [f 1Kb] pertranseunt:
   leviathan istum plasmasti [g 1Kb] ut illuderet ei.
Omnia in te sperant,
   ut des cibum eis in tempore suo.
[Col. 1209C] Dante te illis, colligent:
   aperiente te manum tuam, replebuntur [h. saturabuntur] bono.
Abscondes vultum tuum, turbabuntur;
   auferes spiritum eorum, deficient,
   et in pulverem suum revertentur.
Emittes spiritum tuum et creabuntur,
   et instaurabis faciem terrae:
Sit gloria Domini in sempiternum [h. in saeculum]:
   laetabitur Dominus in operibus suis.
Qui respicit terram et tremet [Al. tremit]:
   tangit montes et fumabunt.
Cantabo Domino in vita mea:
   psallam Deo meo quamdiu sum.
Placeat ei eloquium meum:
   ego [Al. ad. autem] laetabor in Domino.
Deficiant peccatores de terra,
   et impii ultra non sint:
   benedic, anima mea, Domino [Al. Dominum]. Alleluia.
[Col. 1210A] [CV.] Confitemini Domino, invocate nomen ejus:
notas facite populis cogitationes [h. adinventiones] ejus.
Cantate ei, et psallite illi:
    [h 1Kb] loquimini in universis mirabilibus ejus.
Exsultate [h. Laudamini] in nomine sancto ejus:
   laetetur cor quaerentium Dominum.
Quaerite Dominum et virtutem ejus:
   quaerite faciem ejus jugiter.
Recordamini mirabilium ejus quae fecit:
   signorum [h. prodigiorum] et judiciorum oris ejus.
Semen Abraham servi ejus:
   filii Jacob electi ejus.
Ipse Dominus Deus noster:
   in universa terra judicia ejus.
Recordatus est in aeternum [h. saeculum] pacti sui:
   verbi, quod praecepit [h. verbum praecepit] in mille
      generationes.
Quod pepigit cum Abraham,
   et juramenti sui cum Isaac.
[Col. 1210B] Et firmavit [h. statuit] illud [i 1Kb] Jacob in lege [h. in praeceptum]:
   Israel in pactum sempiternum.
Dicens, tibi dabo terram Chanaan:
   funiculum haereditatis vestrae.
Cum essent viri pauci,
   modici et advenae in ea.
Et transierunt [h. ambulaverunt] de gente in gentem,
   et de regno ad populum alterum.
Non dimisit hominem, ut noceret [h. calumniaretur]
      eis,
   et corripuit pro eis reges.
Nolite tangere christos meos,
   et prophetas meos nolite affligere.
Et vocavit famem super terram:
   omnem virgam [h. baculum] panis contrivit.
Misit ante faciem eorum virum:
   in servum venumdatus est Joseph.
Afflixerunt in compede pedes ejus:
   in ferrum venit anima ejus.
[Col. 1210C] Usque ad tempus donec veniret sermo ejus:
   eloquium Domini probavit eum.
Misit rex [h. regem], et solvit eum.
   princeps [h. dominatorem] populorum, et dimisit
      [h. solvit] illum.
Posuit eum dominum [h. dominatorem] domus suae,
   et principem [h. dominatorem] in omni possessione
      sua.
Ut erudiret [h. castigaret] principes ejus secundum voluntatem suam,
   et senes ejus sapientiam doceret.
Et ingressus est Israel [Al. add. in] Aegyptum,
   et Jacob advena fuit in terra Cham.
Et crescere fecit populum suum nimis,
   et roboravit eum super hostes ejus;
[j 1Kb] Convertit cor eorum, ut odio haberent populum ejus.
   ut dolose agerent contra servos illius.
Misit Mosen servum suum:
   [Al. add. et] Aaron, quem elegit sibi,
[Col. 1210D] Posuit in eis verba signorum suorum,
   [Col. 1211A] et portentorum in terra Cham:
Misit tenebras et contenebravit,
   et non fuerunt increduli verbis ejus.
Commutavit aquas eorum in sanguinem,
   et occidit pisces eorum.
Ebullivit terra eorum ranas:
   in cubilibus [Al. cubiculis] regum eorum.
Dixit, et venit musca omnimoda:
   cinifes [h. pediculi] in universis terminis eorum.
Dedit pluvias eorum grandinem:
   ignem flammantem in terra eorum.
Et percussit vineam eorum, et ficum eorum.
   et confregit lignum finium eorum.
Dixit, et venit locusta,
   et bruchus, cujus non erat numerus.
Et comedit omne fenum terrae eorum,
   et devoravit fructum terrae eorum.
Et percussit omne primogenitum in terra eorum:
   primitias universi partus [h. doloris] eorum.
Et eduxit eos cum argento et auro,
   [Col. 1211B] et non erat in tribubus eorum infirmus.
Laetata est Aegyptus cum egrederentur.
   quoniam irruerat terror eorum super eos.
Expandit nubem in tentorium,
   et ignem ut luceret nocte.
Petierunt, et adduxit ortygometram [h. coturnicem],
   et pane coelesti saturavit eos.
Aperuit petram et fluxerunt aquae:
   cucurrerunt in aridis flumina.
Quia recordatus est verbi sancti sui:
   cum Abraham servo suo.
Et eduxit populum suum in laetitia [h. cum gaudio]:
    [a 1Kb] in laude electos suos.
Et dedit eis terras [Al. terram] gentium,
   et laborem [Al. labores] tribuum [h. plebium] possederunt.
Ut custodirent caeremonias ejus,
   et leges ejus servarent, Alleluia.

[Col. 1211C] ALLELUIA.

[CVI.] Confitemini Domino quoniam bonus:
   quoniam in aeternum [h. saeculum] misericordia ejus.
Quis loquetur fortitudines Domini,
   auditas faciet omnes laudes ejus?
Beati qui custodiunt judicium,
   faciunt [Al. et faciunt] justitiam in omni tempore.
Recordare mei, Domine, in repropitiatione populi tui:
   visita me in salutari tuo.
Ut videam bona electorum tuorum,
   et laeter in laetitia gentis tuae:
   et exsultem cum haereditate tua.
Peccavimus cum patribus nostris:
   inique fecimus, impie egimus.
Patres nostri in Aegypto non intellexerunt mirabilia
      tua [h. sunt eruditi mirabilibus tuis].
   non sunt recordati multitudinis misericordiae tuae.
Et [b 1Kb] ad iracundiam provocaverunt super mare in mari
      Rubro:
   salvavit autem eos propter nomen suum,
   [Col. 1211D] ut ostenderet fortitudinem suam.
Et comminatus est mari Rubro, et aruit:
   et transduxit eos per abyssos quasi in deserto.
Et salvavit eos de manu odientis,
   et redemit eos de manu inimici.
Et [c 1Kb] operuerunt aquae hostes eorum:
   unus de ipsis non superfuit.
Et crediderunt verbis ejus:
   [Col. 1212A] cecineruntque laudem [Al. laudes] ejus.
Cito [h. Festinato] obliti sunt operum illius:
   nec exspectaverunt voluntatem [h. consilium] ejus.
Et desideraverunt desiderium in deserto,
   et tentaverunt Deum in solitudine.
Dedit ergo eis petitionem ipsorum,
   et misit tenuitatem in animam eorum.
Et zelati sunt Mosen in castris:
   Aaron [Al. et Aaron] sanctum Domini.
Aperta est terra, et devoravit Dathan,
   et operuit synagogam Abiram.
Et succensus est ignis in synagoga eorum:
   flamma exussit impios [h. montes].
Fecerunt vitulum in Horeb,
   et adoraverunt conflatile.
Et mutaverunt gloriam suam,
   in similitudinem bovis comedentis fenum.
Obliti sunt Dei salvatoris sui:
   qui fecit magnalia in Aegypto.
Mirabilia in terra Cham:
   [Col. 1212B] terribilia super mare Rubrum.
Dixit ergo, ut contereret [h. disperderet] eos:
   nisi Moses electus ejus
   stetisset medius contra faciem illius,
   ut converteret indignationem ejus, et non interficeret.
Et despexerunt terram desiderabilem:
   nec crediderunt sermoni ejus.
Et murmuraverunt in tabernaculis suis:
   non audierunt vocem Domini.
Et elevavit manum suam super eos,
   ut dejiceret eos in deserto.
Et ut dejiceret semen eorum in gentibus,
   et dispergeret eos in terris.
Et consecrati sunt [d 1Kb] Beel-Pheor,
   et comederunt victimas mortuorum.
Et concitaverunt in studiis suis,
   et percussit eos plaga.
Stetit autem [e 1Kb] Phinees, et dijudicavit:
   et est retenta percussio.
[Col. 1212C] Et reputatum est ei in justitiam:
   in generatione et generationem usque in aeternum
      [h. saeculum],
Et provocaverunt super aquam contradictionis,
   et afflictus est Moses propter eos.
Quia provocaverunt spiritum ejus,
   et praecepit [h. protulit] in labiis suis.
Non exterminaverunt populos
   quos dixit Dominus eis,
Et commixti sunt gentibus.
   et didicerunt opera eorum.
Et servierunt sculptilibus [h. idolis] eorum,
   et factum est eis in scandalum.
Et immolaverunt filios suos,
   et filias suas daemonibus.
Et effuderunt sanguinem innocentem:
   sanguinem filiorum suorum et filiarum suarum,
   quos immolaverunt sculptilibus [h. idolis] Chanaan.
Et polluta [h. contaminata] est [f 1Kb] terra [Al. add. in]
      sanguinibus:
   [Col. 1212D] et coinquinati sunt in operibus suis,
   et fornicati sunt in studiis [h. adinventionibus] suis.
Iratus est itaque furor Domini in populum suum,
   et abominatus est haereditatem suam.
Et dedit eos in manu gentium,
   et dominati sunt eorum, qui oderunt eos.
Et afflixerunt eos inimici sui,
   et humiliati sunt sub manu eorum.
[Col. 1213A] Multis vicibus liberavit eos:
   ipsi vero provocabant in consiliis suis,
   et humiliati sunt propter iniquitatem suam [Al. iniquitates suas].
Et vidit tribulationem eorum:
   cum audiret eos rogantes.
Et recordatus est pacti sui cum eis:
   et poenituit [Al. ad. cum] secundum multitudinem
      misericordiae suae.
Et dedit eos miserabiles:
   coram omnibus qui ceperant eos.
Salva nos, Domine Deus noster,
   et congrega nos de gentibus:
Ut confiteamur nomini sancto tuo,
   et canamus [a 1Kb] laudantes te.
Benedictus Dominus Deus Israel.
   ab aeterno, et usque in aeternum [h. a saeculo et usque in saeculum]:
   et dicet omnis populus, amen. Alleluia.
[CVII.] Confitemini Domino, quoniam bonus:
   [Col. 1213B] quoniam in aeternum [h. saeculum] misericordia ejus.
Dicant redempti [Al. qui redempti sunt] a Domino:
   quos redemit de manu hostis.
Et de terris congregavit eos,
   ab oriente et occidente: ab aquilone et mari:
Erraverunt in solitudine, in deserta via:
   civitatem quae habitaretur, non repererunt.
   Esurientes et sitientes:
   anima eorum in ipsis deficiebat.
Et clamaverunt ad Dominum in tribulatione sua:
   de afflictione [h. angustiis] eorum eripuit eos.
Et [b 1Kb] duxit illos per viam rectam,
   ut venirent in civitatem habitabilem.
Confiteantur [c 1Kb] Domino misericordiam ejus,
   et mirabilia ejus in filios hominum,
Quia saturavit animam vacuam,
   et animam esurientem implevit bonis.
Habitantes in tenebris et umbra mortis,
   alligatos inopia et ferro.
[Col. 1213C] Quia provocaverunt sermones Dei,
   et consilium excelsi blasphemaverunt.
Et humiliavit in labore cor eorum:
    [d 1Kb] corruerunt, et non erat qui adjuvaret.
Et clamaverunt ad Dominum in tribulatione sua:
    [e 1Kb] de angustiis eorum salvavit eos.
Et eduxit eos de tenebris et umbra mortis,
   et vincula eorum disrupit.
Confiteantur Domino misericordiam ejus,
   et mirabilia ejus in filios [Al. filiis] hominum.
Quia contrivit portas aereas [h. ostia aerea],
   et vectes ferreos confregit.
Stultos propter viam [h. de via] sceleris eorum,
   et propter iniquitates [h. de iniquitatibus suis]
      afflictos.
Omnem cibum abominata est anima eorum,
   et accesserunt ad [Al. usque ad] portas mortis.
Et clamaverunt ad Dominum in tribulatione sua:
   de [Al. et de] angustiis eorum salvavit eos.
Misit verbum suum, et sanavit eos:
   [Col. 1213D] et salvavit de interitu eorum.
Confiteantur Domino misericordiam ejus,
   et mirabilia ejus in filios [h. filiis] hominum.
[Col. 1214A] Et immolent hostias gratiarum [h. confessionum],
   et narrent opera ejus in laude.
Qui descendunt [f 1Kb] mare in navibus:
   facientes opus [Al. operationes] in aquis multis.
Ipsi viderunt opera Domini,
   et mirabilia ejus in profundo.
Et dixit, et surrexit [h. statuit] ventus tempestatis,
   et elevavit gurgites ejus.
Ascendunt in coelum, et descendunt in abyssos:
   anima eorum in afflictione [h. malo] consumitur.
Obstupuerunt, et intremuerunt quasi ebrius:
   et universa sapientia eorum absorpta est.
[g 1Kb] Clamaverunt autem ad Dominum in tribulatione sua,
   et de angustiis eorum eduxit eos.
   Statuet [h. Suscitabit] turbinem in tranquillitatem.
   et silebunt fluctus ejus.
Laetabuntur, quoniam quieverunt,
   et deducet eos ad portum quem voluerunt.
Confiteantur Domino misericordiam ejus,
   et mirabilia ejus in filios hominum.
[Col. 1214B] Et exaltent eum in ecclesia populi,
   et in cathedra seniorum laudent eum.
Ponet flumina in desertum,
   et fontes [h. exitus] aquarum in sitim.
Terram fructiferam in salsuginem:
   prae malitia habitatorum ejus,
Ponet desertum in paludes aquarum,
   et terram inviam in fontes [h. exitus] aquarum.
Et collocavit ibi esurientes:
   et fundabunt urbem ad habitandum.
Et ferent agros, et plantabunt vineas:
   et facient fruges germina [Al. genimina].
Et benedicent eis, et multiplicabuntur nimis,
   et pecora [h. jumenta] eorum non [h 1Kb] imminuentur.
Imminuta sunt autem et afflicta,
   propter angustiam mali et doloris.
Et effundet despectionem super principes,
   et errare eos faciet in solitudine devia [h. inani.]
Et sublevabit pauperem de inopia,
   [Col. 1214C] et ponet quasi gregem [h. oves] familias.
Videbunt recti, et laetabuntur:
   et omnis iniquitas contrahet os suum.
Quis sapiens, et custodiet haec:
   et intelliget misericordias Domini?

CANTICUM PSALMI DAVID.

[CVIII.] Paratum cor meum, Deus:
    [i 1Kb] cantabo, et psallam, sed et gloria mea.
Consurge [h. expergiscere], psalterium, et cithara,
   consurgam mane [h. expergiscar diluculo.]
Confitebor tibi in populis, Domine,
   et cantabo te in nationibus [h. psallam tibi in plebibus].
Quoniam magna super coelos misericordia tua,
   et usque ad aethera veritas tua.
Exaltare super coelos, Deus:
   et super omnem terram gloria tua.
Ut liberentur dilecti tui:
   salva dextera tua, et exaudi me.
[Col. 1214D] Deus locutus est in sanctuario suo: gaudebo:
   dividam Sichem [Al. Sicimam], et vallem Soccoth
      dimetiar.
[Col. 1215A] Meus est Galaad, meus est Manasse, et Ephraim haereditas [h. fortitudo] capitis mei:
Juda dux [h. legifer] meus.
   Moab lebes pelvis meae;
Super Idumaeam projiciam calciamentum meum:
   cum Philisthim foederabor [h. mihi Palaestina faederabitur].
Quis deducet me in civitatem munitam?
   quis deducet me usque in Idumaeam?
Nonne tu [a 1Kb] , Deus, qui projeceras nos,
   et non exieras, Deus in exercitibus nostris?
Da nobis auxilium in tribulatione:
   vana est enim [b 1Kb] salus ab homine.
In Deo erimus fortes [faciemus virtutem],
   et ipse conculcabit hostes nostros.

VICTORI [c 1Kb] DAVID CANTICUM [h. PSALMUS].

[CIX.] Deus [d 1Kb] laudabilis mihi, ne taceas:
   quia os impii et os dolosi contra me apertum est.
Locuti sunt de me lingua mendacii:
   et verbis odii circumdederunt me,
   [Col. 1215B] et expugnaverunt me frustra.
Pro eo quod eos diligebam, adversabantur mihi:
   ego autem orabam.
Et posuerunt contra me malum pro bono,
   et odium pro dilectione mea.
Constitue super eum impium.
   et Satan stet a dextris ejus.
Cum fuerit judicatus, exeat condemnatus:
   et oratio ejus sit in peccatum.
Fiant dies ejus pauci:
   episcopatum ejus accipiat alter.
Sint filii ejus pupilli,
   et uxor ejus vidua.
Instabiles vagentur liberi ejus, et mendicent:
   et [e 1Kb] quaerant in parietinis suis.
Scrutetur exactor universa quae habet,
   et diripiant alieni laborem ejus.
Non sit qui ejus misereatur:
   nec qui clemens sit in pupillos ejus.
[Col. 1215C] Fiat novissimum ejus interitus:
   in generatione altera deleatur nomen [f 1Kb] ejus.
Redeat in memoriam [h. commemoretur] iniquitas patrum ejus apud Dominum,
   et iniquitas [h. peccatum] matris ejus non deleatur.
Sint contra Dominum semper:
   et intereat de terra memoria eorum.
Eo quod non est recordatus facere misericordiam:
   et persecutus est virum inopem, et pauperem:
   et compunctum corde, ut interficeret.
Et dilexit maledictionem, quae [Al. et] veniet ei:
   et noluit benedictionem, quae elongabitur ab eo.
Et indutus est maledictione quasi vestimento suo,
   et ingredietur quasi aqua in viscera ejus:
   [Col. 1216A] et quasi oleum in ossa ejus.
Sit ei quasi pallium [h. vestimentum], quo circumdatur,
   et quasi cingulum, quo semper accingitur.
Haec est retributio eorum [Al. his], qui adversantur
      mihi a Domino,
   et qui loquuntur malum contra animam meam.
Tu autem, Domine [g 1Kb] Deus, fac mecum propter nomen
      tuum:
   quoniam bona est misericordia tua, libera me.
Quoniam egenus, et pauper sum:
   et cor meum vulneratum est intrinsecus.
Quasi umbra cum inclinatur, abductus sum,
   excussus quasi locusta;
Genua mea vacillaverunt a jejunio,
   et caro mea mutata [h. macilenta] est absque oleo.
Et ego factus sum opprobrium eis:
   videntes me moverunt caput suum.
Adjuva me, Domine Deus meus:
   salva me secundum misericordiam tuam.
[Col. 1216B] Et [Al. ut] sciant quoniam manus tua haec:
   tu, Domine, fecisti eam.
Maledicent illi, et tu benedices:
   restiterunt, et confundentur [h. restiterunt, et confusi sunt]: servus autem tuus laetabitur.
Induantur adversarii mei confusione [h 1Kb] ,
   et operiantur quasi pallio confusione sua.
Confitebor Domino vehementer in ore meo,
   et in medio populorum [h. multorum] laudabo eum.
Quoniam stabit a dextris pauperis [h. egeni],
   ut salvet a judicibus [h. judicantibus] [i 11Kb] animam
      ejus.

DAVID CANTICUM [h. PSALMUS].

[CX.] Dixit Dominus Domino meo, sede a dextris meis,
   donec ponam inimicos tuos scabellum pedum tuorum.
Virgam [h. Baculum] fortitudinis tuae emittet Dominus ex Sion:
   [Col. 1216C] dominare in medio inimicorum tuorum.
Populi tui [j 2Kb] spontanei erunt in die fortitudinis tuae:
   in montibus [h. splendoribus] sanctis.
Quasi de vulva orietur tibi
   ros adolescentiae tuae.
Juravit Dominus, et non poenitebit eum,
   tu es sacerdos in aeternum, secundum ordinem Melchisedec.
Dominus ad dexteram tuam [Al. a dextera tua],
   percussit in die furoris sui reges.
Judicabit in gentibus, implevit [h. cadaveribus] valles,
   percutiet caput in terra multa.
De torrente in via bibet:
   propterea exaltabit caput.
[Col. 1217A] [CXI.] [Aleph.] [a 1Kb] Confitebor Domino in toto corde:
[Beth.] In consilio justorum [h. rectorum] et congregatione.
[Gimel.] Magna opera Domini:
[Daleth.] Exquirenda [b 1Kb] cunctis volentibus eum.
[He.] Gloria et decor opus ejus:
[Vau.] Et justitia ejus perseverans semper.
[Zain.] Memoriam fecit mirabilium suorum:
[Heth.] Clemens et misericors Dominus [Al. Deus].
[Teth.] Escam dedit timentibus se:
[Jod.] Memor erit in sempiternum [h. saeculum] pacti sui.
[Chaph.] Fortitudinem operum suorum annuntiabit
   populo suo,
[Lamed.] Ut det eis haereditatem gentium.
[Mem.] Opus manuum ejus veritas et judicium:
[Nun.] Fidelia omnia praecepta ejus.
[Samech.] Firmata in sempiternum [h. saeculum] jugiter:
[Ain.] Facta in veritate et aequitate.
[Phe.] Redemptionem misit populo suo,
[Sade.] Mandavit in aeternum [h. saeculum] pactum
   [Col. 1217B] suum:
[Coph.] Sanctum et terribile nomen ejus.
[Res.] Principium sapientiae timor Domini,
[Sin.] Doctrina [h. eruditio] bona cunctis facientibus ea:
[Thav.] Laus ejus perseverat jugiter.

ALLELUIA.

[CXII.] [Aleph.] Beatus vir qui timet Dominum,
[Beth.] In mandatis ejus volet nimis.
[Gimel.] Potens in terra erit semen ejus:
[Daleth.] Generatio [c 19Kb] justorum [h. rectorum] benedicetur.
[He.] Substantia et divitiae in domo ejus,
[Vau.] Et justitia ejus perseverans semper.
[Zain.] Ortum est in tenebris lumen justis [h. rectis]:
[Heth.] Clemens et misericors et justus [h. pius].
[Teth.] Bonus vir clemens et fenerans:
[Jod.] Dispensabit [d 1Kb] verba sua in judicio.
[Chaph.] Quia in aeternum [h. saeculum] non commovebitur:
[Col. 1217C] [Lamed.] In memoria sempiterna erit justus.
[Mem.] Ab auditu malo non timebit:
[Nun.] Paratum cor ejus confidens in Domino.
[Samech.] Firmum cor ejus non timebit:
[Ain.] Donec aspiciat in hostibus suis.
[Phe.] Dispersit, dedit pauperibus,
[Sade.] Justitia ejus permanet in aeternum:
[Coph.] Cornu ejus exaltabitur in gloria.
[Res.] Impius videbit, et irascetur;
[Sin.] Dentibus suis frendet, et tabescet:
[Thav.] Desiderium impiorum peribit.

ALLELUIA.

[CXIII.] Laudate, servi, Dominum:
   laudate nomen Domini:
Sit nomen Domini benedictum:
   amodo et usque in aeternum [h. saeculum].
Ab ortu solis usque ad occasum ejus:
   [Col. 1218A] laudabile nomen Domini.
Excelsus super omnes gentes Dominus:
   super coelos gloria ejus.
Quis ut Dominus Deus noster:
   qui in excelsis habitans.
Humilia [e 1Kb] respicit
   in coelo et in terra.
Suscitans de terra [h. pulvere] inopem,
   et de stercore elevat pauperem,
Ut eum sedere faciat cum principibus,
   cum principibus populi sui.
Qui collocat sterilem in domo,
   matrem filiorum laetantem. [f 1Kb] Alleluia.
[CXIV.] Cum egrederetur Israel de Aegypto:
   domus Jabob de populo barbaro:
Factus est [g 1Kb] Judas in sanctificationem ejus:
   Israel potestas illius.
Mare vidit, et fugit:
   Jordanis conversus est retrorsum.
Montes subsilierunt quasi arietes:
   [Col. 1218B] colles quasi filii gregis [h. ovium].
Quid tibi est, mare, quod fugisti?
   Jordanis [h 1Kb] , conversus es retrorsum.
Montes, subsultastis quasi arietes:
   colles, quasi filii gregis [h. ovium].
A facie Domini [i 1Kb] contremiscit terra:
   a facie Dei Jacob.
Qui convertit petram in paludes aquarum:
   silicem in fontes aquarum.
[CXV.] Non nobis [j 1Kb] , Domine, non nobis;
   sed nomini tuo da gloriam:
   propter misericordiam tuam, et veritatem tuam.
Ne [h. Quare] dicant gentes:
   ubi est Deus eorum?
Deus autem noster in coelo:
   universa quae voluit, fecit.
Idola gentium [h. eorum] argentum et aurum:
   opus manuum hominum.
Os habent, et non loquentur:
   [Col. 1218C] oculos habent, et non videbunt.
Aures habent, et non audient:
   nasum habent, et non odorabunt.
Manus habent, et non palpabunt;
   pedes habent, et non ambulabunt:
   non [Al. nec] sonabunt in gutture suo.
Similes illis fiant qui faciunt ea,
   et omnes qui confidunt in eis.
Israel [k 1Kb] confidit in Domino:
   auxiliator et protector eorum est.
Domus Aaron confidit in Domino:
   auxiliator et protector eorum est.
Timentes Dominum confidunt in Domino:
   auxiliator et protector eorum est.
Dominus recordatus [l 1Kb] nostri, benedicet,
   benedicet domui Israel:
   benicet domui Aaron.
Benedicet timentibus Dominum:
   [Col. 1219A] parvis et magnis.
Addat Dominus super vos:
   super vos et super filios vestros,
Benedicti vos a Domino:
   qui fecit coelum et terram.
Coelum coelorum Domino:
   terram autem dedit filiis hominum.
Non mortui laudabunt Dominum:
   nec omnes qui descenderunt in silentium.
Sed nos benedicimus Domino:
   amodo et usque in aeternum. [a 1Kb] Alleluia.
[CXVI.] Dilexi [b 1Kb] quoniam exaudiet [Al. audiet] Dominus
   vocem deprecationis meae.
Quoniam inclinavit aurem suam mihi,
   et in diebus meis [c 1Kb] invocabo.
Circumdederunt me funes mortis,
   et munitiones inferni invenerunt me.
Angustiam et dolorem reperi.
   et nomen Domini invocabo:
Obsecro, Domine, salva [h. eripe] animam meam:
   [Col. 1219B] clemens Dominus, et justus:
   et Deus noster misericors [h. pius],
Custodit parvulos Dominus:
   attenuatus sum, et salvavit me.
Revertere, anima mea, in requiam tuam:
   quia Dominus reddet tibi.
Quia eruet animam [d 1Kb] meam de morte,
   oculos meos a lacrymis, pedes meos ab offensa.
Deambulabo coram Domino,
    [e 1Kb] in terris viventium.
Credidi [f 1Kb] propter quod [h. quia] locutus sum:
   ego afflictus sum nimis:
Ego dixi in stupore meo:
   omnis homo mendacium [h. mentitur].
Quid reddam Domino,
   pro omnibus quae retribuit mihi?
Calicem salutaris [Al. salutis] accipiam,
   et nomen Domini invocabo.
Vota mea Domino reddam,
   [Col. 1219C] coram omni populo ejus.
Gloriosa in conspectu Domini [h. Pretiosa in oculis Domini],
   mors sanctorum [h. misericordium] ejus.
Obsecro, Domine, quia ego servus tuus,
   ego servus tuus filius ancillae tuae.
Dissolvisti vincula mea:
   tibi immolabo hostiam laudis [h. confessionis],
   et in nomine Domini invocabo.
Vota mea Domino reddam
   in conspectu omnis populi ejus.
In atriis domus Domini,
   in medio [g 1Kb] tui, Jerusalem. Alleluia.
[CXVII.] Laudate Dominum, omnes gentes:
    [h 1Kb] collaudate eum, universi populi [h. plebes].
Quia confortata est super nos misericordia ejus,
   et veritas Domini in aeternum. Alleluia.
[CXVIII.] Confitemini Domino, quoniam bonus:
   [Col. 1219D] quoniam in aeternum [h. saeculum] misericordia ejus,
Dicat nunc [h. obsecro] Israel:
   quoniam in aeternum [h. saeculum] misericordia ejus.
   Dicat nunc [h. obsecro] domus Aaron:
   [Col. 1220A] Quoniam in aeternum [h. saeculum] misericordia ejus.
Dicant nunc [h. obsecro] qui timent Dominum:
   quoniam in aeternum [h. saeculum] misericordia ejus.
Cum tribularer, invocavi Dominum,
   et exaudivit me in latitudine Dominus.
Dominus meus [Al. ad. est], non timebo
   quid faciat mihi homo;
Dominus mihi auxiliator [h. inter auxiliatores],
   et ego despiciam [h. aspiciam] odientes me.
Melius est sperare [h. confidere] in Domino,
   quam sperare in homine.
Melius est sperare [h. confidere] in Domino,
   quam sperare in principibus.
Omnes gentes circumdederunt me;
   in nomine Domini [i 1Kb] quia ultus sum in eas [h. contrivi eas]:
Circumdederunt me, et obsederunt me:
   sed in nomine Domini, quia ultus sum in eas [h. contrivi eas].
   Circumdederunt me quasi apes:
   [Col. 1220B] exstinctae sunt quasi ignis spinarum
   in nomine Domini, quia ultus sum in eas [h. contrivi eas].
Impulsus pellebar ut caderem,
   et Dominus sustentavit me [h. et Dominus auxiliatus est mihi].
Fortitudo mea, et laus mea Dominus:
   et factus est mihi in salutem.
Vox laudis, et salutis
   in tabernaculis justorum.
Dextera Domini fecit fortitudinem [h. virtutem]:
   dextera Domini excelsa,
   dextera Domini fecit fortitudinem [h. virtutem]:
Non moriar, sed vivam,
   et narrabo opera Domini.
Corripiens arguit [h. Castigans castigavit] me Dominus,
   et morti non tradidit me.
Aperite mihi portas justitiae:
   ingressus in eas confitebor Domino.
Haec porta Domini,
   [Col. 1220C] justi intrabunt in eam.
Confitebor tibi, quoniam exaudisti me,
   et factus es mihi in salutem.
Lapidem [Al. lapis] quem reprobaverunt aedificantes:
   factus est in caput anguli.
A Domino factum est istud,
   et hoc est [Al. tac. est] mirabile in oculis nostris.
Haec est dies quam fecit Dominus:
   exsultemus et laetemur in ea.
Obsecro, Domine, salva, obsecro:
   obsecro, Domine, prosperare, obsecro.
Benedictus qui venit in nomine Domini:
   benediximus vobis de domo Domini:
Deus Dominus, et apparuit [h. illuxit] nobis:
   frequentate [h. obligate] solemnitatem in frondosis,
   usque ad cornua altaris.
Deus meus es tu, et confitebor tibi:
   [Col. 1220D] Deus meus es tu, et exaltabo te.
Confitebor Domino, quoniam bonus:
   quoniam in aeternum [h. saeculum] misericordia ejus.
[CXIX.] [Aleph.] [j 2Kb] Beati immaculati in via: qui ambulant
      [Col. 1221A] in lege Domini.
Beati qui custodiunt testimonia ejus: in toto corde requirunt [Al. requirent] eum.
Non enim qui operantur iniquitatem, in viis ejus ambulaverunt.
Tu mandasti praecepta tua custodiri nimis.
Utinam dirigantur viae meae, ad custodienda praecepta
   tua.
Tunc non confundar, cum respexero ad omnia mandata tua.
Confitebor tibi in directione cordis: cum didicero judicia justitiae tuae.
Praecepta tua custodiam: ne derelinquas me nimis.
[Beth.] In quo corrigit juvenis [h. mundabit puer] semitam suam, cum custodierit [h. ut custodiat]
   verba tua.
In toto corde meo exquisivi te: ne errare me facias a
   mandatis tuis.
In corde meo abscondi eloquium tuum, ut non peccem
   tibi.
[Col. 1221B] Benedictus tu [Al. es], Domine: doce me praecepta tua.
In labiis meis narravi omnes justitias [h. omnia judicia] oris tui.
In via testimoniorum tuorum laetatus [h. gavisus] sum,
   quasi in omnibus divitiis:
In praeceptis tuis meditabor, et contemplabor semitas
   tuas.
In justitiis [h. praeceptis] tuis delectabor, non obliviscar verba tua.
[Gimel]. Tribue servo tuo: [a 1Kb] vivam, et custodiam verba
   tua.
Revela oculos meos, et videbo [h. aspiciam] mirabilia de
   [Al. in] lege tua.
Advena ego sum in terra: ne abscondas a me mandata
   [h. praecepta] tua.
Desideravit anima mea desiderare [h. Meditari anima
   mea desideravit] judicia tua in omni tempore.
Increpasti superbos: maledicti qui recedunt a mandatis tuis.
[Col. 1221C] Aufer a me opprobrium, et contemptum: quoniam testimonia tua custodivi.
Etenim [b 1Kb] sederunt principes, adversum me loquebantur:
    [c 2Kb] servus autem tuus meditabatur praecepta tua.
Sed et testimonia tua [d 1Kb] voluntas [h. delectatio] mea,
   quasi viri [h. consilii] amicissimi mei.
Adhaesit pulveri anima mea: vivifica me juxta verbum
   tuum.
[Daleth.] Vias meas exposui [h. narravi], et exaudisti
   me [Al. tacet me]: doce me justitiam tuam [h.praecepta tua].
Viam praeceptorum tuorum [h. mandatorum] fac me
   intelligere, et loquar in mirabilibus tuis.
Distillavit anima mea prae stultitia: serva [h. confirma] me juxta eloquium tuum.
Viam mendacii aufer a me, et legem tuam dona mihi
   [h. miserere mei].
Viam fidei elegi: judicia tua proponebam.
Adhaesi testimoniis tuis: Domine, ne confundas me.
[Col. 1222A] Viam mandatorum tuorum curram: quoniam dilatasti
   cor meum.
[He.] Ostende [h. illumina] mihi, Domine, viam praeceptorum tuorum, et custodiam eam per vestigium.
Doce me, et observabo legem tuam: et custodiam eam
   in toto corde.
Deduc me in semita mandatorum [h. praeceptorum]
   tuorum: quia ipsam volui.
Inclina cor meum ad testimonia tua, et non ad avaritiam.
Averte oculos meos, ne videant vanitatem: in via tua
   vivifica me.
Suscita servo tuo eloquium tuum, in timorem tuum.
Averte opprobrium meum quod reveritus sum: quia
   [Al. tac. quia] judicia tua bona.
Ecce desideravi praecepta [h. mandata] tua: in justitia tua vivifica me.
[Vau.] Et veniant mihi misericordiae tuae, Domine, et
   salus tua juxta eloquium tuum.
Et respondebo exprobrantibus mihi sermonem: quia
   [Col. 1222B] speravi in sermone tuo.
Et ne [e 1Kb] auferas de ore meo verbum veritatis usque nimis; quoniam judicia tua exspectavi.
Et custodiam legem tuam jugiter: in sempiternum, et
   ultra.
Et ambulabo in spatioso: quia praecepta tua quaesivi.
Et [f 1Kb] loquar in testimoniis tuis coram regibus, et non
   confundar.
Et delectabor in mandatis tuis, quae dilexi.
Et levabo manus meas ad mandata tua, quae dilexi, et
   loquar in praeceptis tuis.
[Zain.] Memento sermonis servo tuo: quem me sperare
   fecisti.
Haec est consolatio mea in afflictione mea: quia eloquium tuum vivificavit me.
Superbi deridebant me nimis: a lege tua non declinavi.
Recordatus sum judiciorum tuorum a saeculo, Domine,
   et consolatus sum.
[Col. 1222C] Horror obtinuit me ab impiis, qui dereliquerunt legem
   tuam.
Carmina erant mihi praecepta tua, in domo peregrinationis meae.
Recordatus sum in nocte nominis tui, Domine, et custodivi legem tuam.
Hoc factum est mihi: quia praecepta tua custodivi.
[Heth.] Pars mea, Domine: dixi ut custodiam verbum
   tuum.
Deprecatus sum vultum tuum in toto corde: miserere
   mei secundum eloquium tuum.
Recogitavi vias meas, et converti pedes meos ad testimonia tua.
Festinavi, et non neglexi, custodire mandata tua.
Funes impiorum implicaverunt me: legem tuam non
   sum oblitus.
Medio noctis surgam ad confitendum tibi, super judicia justitiae [Al. justificationis] tuae.
Particeps ego sum omnium timentium te, et custodientium
   [Col. 1223A] praecepta tua.
Misericordia tua, Domine, completa est terra, praecepta tua doce me.
[Teth.] Benefecisti cum servo tuo, Domine: secundum
   verbum tuum.
Bonum [a 1Kb] sermonem, et scientiam doce me: quia mandatis tuis credidi.
Antequam audirem, ego ignoravi: nunc autem eloquium
   tuum custodivi.
Bonus es tu, et beneficus: doce me praecepta tua.
Applicabant mihi mendacium superbi, ego autem in
   toto corde servabam praecepta tua.
Incrassatum est velut adeps cor eorum, et ego in lege
   tua delectabar.
Bonum [Al. ad. est] mihi quia afflictus sum, ut discerem praecepta tua.
Melior est mihi lex oris tui: super millia auri et argenti.
[Jod.] Manus tuae fecerunt me, et firmaverunt me [Al. tacet me]: doce me, et discam mandata tua.
[Col. 1223B] Qui timent te, videbunt me, et laetabuntur: quia sermonem tuum exspectavi.
Scio, Domine, quia justum judicium tuum, et vere afflixisti me.
Sit, obsecro, misericordia tua in consolatione mea; sicut locutus es servo tuo.
Veniant mihi misericordiae tuae, et vivam: quia lex tua
    [b 1Kb] delectatio mea.
Confundantur superbi, quoniam inique contriverunt me:
   ego autem loquar in praeceptis tuis.
Revertantur ad me qui timent te, et qui sciunt testimonium tuum.
Fiat cor meum perfectum in praeceptis tuis, ut non
   confundar.
[Chaph.] Defecit in salutare tuum [c 2Kb] anima mea: in
   verbum tuum exspectavi:
Consumpti sunt oculi mei in verbum tuum: dicentes,
   quando consolaberis me:
Et cum essem quasi uter in pruina: praecepta tua non
   [Col. 1223C] sum oblitus.
Quot sunt dies servi tui: quando facies in persequentibus me judicium.
Foderunt mihi superbi foveas, quae non erant juxta legem tuam.
Omnia mandata tua vera: falso persecuti sunt me,
   auxiliare mihi.
Paulo minus consumpserunt me in terra: ego autem
   non dimisi praecepta tua.
Secundum misericordiam tuam vivifica me, et custodiam [d 1Kb] testimonia oris tui.
[Lamed.] In aeternum [Al. saeculum], Domine, verbum
   tuum permanet in coelo.
In generatione, et generatione fides tua: fundasti terram, et stat.
Judicio tuo stant usque hodie: quia omnia serviunt
   tibi.
Nisi quod lex tua delectatio mea: forte perissem in
   pressura mea.
In sempiternum non obliviscar praeceptorum tuorum:
   [Col. 1223D] quia per ipsa vivificasti me.
Tuus ego sum, salva me: quoniam praecepta tua quaesivi.
[Col. 1224A] Me exspectaverunt impii, ut perderent me: testimonium
   tuum considerabo.
Omnis consummationis vidi finem: latum mandatum
   [h. praeceptum] tuum nimis.
[Mem.] Quam dilexi legem tuam! tota die haec meditatio mea.
Super inimicos meos [e 1Kb] intruxisti me mandato tuo:
   quia in sempiternum hoc est mihi.
Super omnes qui docebant me, eruditus sum: quia
   testimonia tua meditatio mea.
Super senes intellexi: quia praecepta tua servavi.
Ab omni semita mala prohibui pedes meos, ut custodirem [Al. custodiam] verba tua.
A judiciis tuis non recessi: quia tu illuminasti me.
Quam dulce gutturi meo eloquium tuum, super mel
   ori meo.
Praecepta tua considerabam: propterea odivi omnem
   semitam mendacii.
[Nun.] Lucerna pedi meo verbum tuum, et lux semitae
   meae.
[Col. 1224B] Juravi, et perseverabo: ut custodiam judicia justitiae
   tuae.
Afflictus sum usque nimis: Domine, vivifica me juxta
   verbum tuum.
Voluntaria oris mei complaceant tibi, Domine, et secundum judicia tua doce me.
Anima mea in manu mea semper, et legis tuae non sum
   oblitus.
Posuerunt impii laqueum mihi, et a praeceptis tuis non
   aberravi.
Haereditas mea testimonia tua in sempiternum: quia
   gaudium cordis mei sunt.
Inclinavi cor meum ut facerem justitias tuas, propter
   aeternam retributionem.
[Samech.] Tumultuosos odivi, et legem tuam dilexi.
Protectio mea et scutum meum tu es: verbum tuum
   exspectavi.
Recedite a me, maligni, et custodiam mandata Dei mei.
Confirma me secundum verbum tuum, et vivam: et
   [Col. 1224C] noli me confundere ab exspectatione mea.
Auxiliare mihi, et salvus ero: et delectabor in praeceptis tuis jugiter.
Abjecisti omnes qui aversantur praecepta tua: quia
   mendax [f 1Kb] cogitatio eorum.
Quasi scoriam computasti omnes impios terrae: propterea dilexi testimonia tua.
Horripilavit a timore tuo caro mea, et judicia tua timui.
[Ain.] Feci judicium et justitiam: ne derelinquas me
   his qui calumniantur me.
Sponde pro servo tuo in bonum: ne calumnientur me
   superbi.
Oculi mei defecerunt in salutare tuum et in eloquium
   justitiae tuae.
Fac cum servo tuo juxta misericordiam tuam, et praecepta tua doce me.
Servus tuus sum ego, instrue me: et cognoscam testimonia tua.
Tempus est ut facias, Domine: praevaricati sunt legem
   tuam.
[Col. 1224D] Propterea dilexi mandata tua: super aurum et topazium.
Propterea in [Al. ad] universa praecepta tua direxi:
   [Col. 1225A] omnem semitam mendacii odio habui.
[Phe.] Mirabilia testimonia tua; idcirco custodivit ea
   anima mea.
Ostium sermonum tuorum lucidum, docens [Al. docet] parvulos.
Os meum aperui et respiravi: quia mandata [h. praecepta] tua desiderabam.
Respice ad me, et miserere mei: juxta judicium diligentium nomen tuum.
Gressus meos firma [Al. confirma] in sermone [h. eloquio] tuo, et non des potestatem in me universae
   iniquitati.
Redime me a calumnia [a 1Kb] hominis, et custodiam praecepta [h. mandata] tua.
Vultum tuum ostende servo tuo, et doce me praecepta
   tua.
Rivi aquarum fluebant de oculis meis: quia non custodierunt legem tuam.
[Sade.] Justus es, Domine, et rectum judicium tuum.
Praecepisti justitiam testimonii tui, et veritatem [b 1Kb] nimis.
[Col. 1225B] Consumpsit me zelus meus: quia obliti sunt verborum
   tuorum hostes mei.
Probatus sermo tuus nimis, et servus tuus dilexit illum.
Parvulus ego sum, et contemptibilis: sed praecepta tua
   non sum oblitus.
Justitia tua, justitia sempiterna, et lex tua veritas.
Tribulatio et angustia invenerunt me: mandata tua
   voluntas mea.
Justa testimonia tua semper [h. saeculum]: doce me,
   et vivam.
[Coph.] Clamavi in toto corde, exaudi me, Domine:
   praecepta tua custodiam.
Invocavi te, salvum me fac, et custodiam testimonia
   tua.
Surgebam adhuc in tenebris, et clamabam, verbum
   tuum exspectans.
Praeveniebant oculi mei vigilias, ut meditarer in sermonibus tuis.
[Col. 1225C] Vocem meam exaudi juxta misericordiam tuam: Domine, secundum judicium tuum vivifica me.
Appropinquaverunt persecutores mei [c 1Kb] sceleris, et a
   lege tua procul facti sunt.
Prope es tu, Domine, et omnia mandata tua veritas.
A principio novi de testimoniis tuis: quod in aeternum
   fundaveris ea.
[Res.] Vide afflictionem meam, et eripe me: quia legis tuae non sum oblitus.
Judica causam meam, et redime me: in sermone tuo
   vivifica me.
Longe ab impiis salus: quia praecepta tua non quaesierunt.
Misericordiae tuae multae, Domine: juxta judicia tua
   vivifica me.
Multi qui per sequuntur me, et affligunt me: a testimoniis
   [Col. 1226A] tuis non declinavi.
Vidi praevaricatores tuos, et moerebam: quia verbum
   tuum non custodierunt.
Vide quoniam praecepta tua dilexi: Domine, juxta misericordiam tuam vivifica me.
Caput verborum tuorum veritas, et in sempiternum
   omne judicium justitiae tuae.
[Sin.] Principes persecuti sunt me sine causa: verba
   autem tua timuit cor meum,
Gaudens ego sum in eloquio tuo: sicut qui invenit spolia multa.
Mendacium odio habui, et detestatus sum: legem [Al. ad. autem] tuam dilexi.
Septies in die laudavi te: super judiciis justitiae tuae.
Pax multa diligentibus legem tuam, et non est illis
   scandalum.
Exspectavi salutare tuum, Domine, et mandata tua
   feci.
Custodivit anima mea testimonia tua, et dilexit ea nimis.
[Col. 1226B] Custodivi praecepta tua, et testimonia tua: quia omnes
   viae meae in conspectu tuo.
[Thav.] Ingrediatur [h. Appropinquet] laus mea coram te, Domine: secundum verbum tuum doce me.
Veniat deprecatio mea ante vultum tuum: secundum
   eloquium tuum libera me.
Fundant labia mea hymnum: docebis enim me praecepta tua:
[d 10Kb] Loquetur lingua mea sermonem tuum: quia omnia
   mandata tua justa.
Sit manus tua auxiliatrix mea: quia praecepta tua
   elegi.
Desideravi salutare tuum, Domine, et lex tua voluntas
   mea.
Vivet anima mea, et laudabit te: et judicia tua auxiliabuntur mihi.
Erravi quasi ovis perdita, quaere servum tuum: quia
   mandatorum [h. praeceptorum] tuorum non sum
   oblitus.

[Col. 1226C] CANTICUM GRADUUM.

[CXX.] Ad Dominum in tribulatione mea
   clamavi, et exaudivit me.
Domine, libera animam meam a labio
   mendacii, a [Al. et] lingua dolosa.
Quid detur tibi, aut quid apponatur tibi
    [e 1Kb] ad linguam dolosam?
Sagittae potentis acutae,
   cum carbonibus juniperorum.
Heu mihi quia peregrinatio mea prolongata est:
   habitavi cum tabernaculis Cedar.
Multum [f 1Kb] peregrina est anima mea,
   cum odientibus pacem.
Ego pacifica loquebar,
   et illi [g 1Kb] bellantia.

[Col. 1227A] CANTICUM GRADUUM.

[CXXI.] Levavi oculos meos in montes:
   unde veniet auxilium mihi.
Auxilium meum a Domino,
   factori coeli et terrae.
Non det in commotionem pedem tuum,
   nec dormitet qui custodit te.
Ecce non dormitabit, neque [a 1Kb] dormiet,
   qui custodit Israel.
Dominus custodit te: Dominus protectio tua,
   super manum dexteram tuam.
Per diem sol non percutiet te,
   neque luna per noctem.
Dominus custodiet te ab omni malo:
   custodiat animam tuam.
Dominus custodiat exitum tuum et introitum tuum:
   amodo et usque in aeternum.

CANTICUM GRADUUM DAVID.

[CXXII.] Laetalus sum [b 1Kb] eo [Al. in eo] quod dixerint
      mihi:
   [Col. 1227B] in domum Domini ibimus.
Stantes erant pedes nostri,
   in portis tuis, Jerusalem.
Jerusalem quae [c 1Kb] aedificatur ut civitas,
   cujus participatio ejus simul.
Quia ibi ascenderunt tribus tribus Domini
   testimonium Israel: ad confitendum nomini Domini.
Quia ibi sederunt sedes in judicio:
   sedes domui [Al. domus] David.
Rogate pacem [d 1Kb] Jerusalem:
   sit bene his qui diligunt te.
Sit pax in muris tuis:
   abundantia in domibus tuis.
Propter fratres meos et amicos meos: loquar pacem tibi.
Propter domum Domini Dei nostri,
   quaeram bona tibi.

CANTICUM GRADUUM.

[CXXIII.] Ad te levavi oculos meos,
   qui habitas in coelis.
[Col. 1227C] Ecce sicut oculi servorum ad manum dominorum suorum:
   sicut oculi ancillae ad manum dominae suae,
   sic oculi nostri ad Dominum Deum nostrum, donec
      misereatur nostri.
Miserere nostri, Domine, miserere nostri:
   quia multum repleti sumus despectione.
Multum repleta est anima nostra
       [e 1Kb] opprobrio abundantium, et despectione superborum.

CANTICUM GRADUUM DAVID.

[CXXIV.] Nisi Dominus fuisset in nobis:
   dicat nunc Israel.
Nisi Dominus fuisset in nobis:
   cum exsurgerent super nos homines,
Forsitan vivos absorbuissent nos:
   cum irasceretur furor eorum super nos.
Forsitan [f 1Kb] aquae circumdedissent nos:
    [g 1Kb] torrens transisset super animam nostram.
Forsitan transissent super animam nostram,
   [Col. 1227D] aquae superbiae.
[Col. 1228A] Benedictus Dominus:
   qui non dedit nos in praedam dentibus eorum.
Anima nostra quasi avis erepta est
   de laqueo venantium:
Laqueus contritus est,
   et nos liberati sumus.
Auxilium nostrum in nomine Domini:
   qui fecit coelum et terram.

CANTICUM GRADUUM.

[CXXV.] Qui confidunt in Domino, quasi mons Sion,
   immobilis, [h 1Kb] in aeternum habitabilis.
Jerusalem montes in circuitu ejus,
   et Dominus in circuitu populi sui:
   amodo et usque in aeternum.
Quia non requiescet [Al. requiescit] virga impietatis
      super sortem justorum,
   ut non mittant justi in iniquitatem manus suas.
Benefac, Domine, bonis,
   et rectis corde.
[Col. 1228B] Qui autem declinant ad pravitates suas,
   deducet eos Dominus cum his, qui operantur iniquitatem:
   pax super Israel.

CANTICUM GRADUUM.

[CXXVI.] Cum [i 1Kb] converteret Dominus captivitatem
      Sion:
   facti sumus quasi somniantes.
Tunc implebitur risu os nostrum,
   et lingua nostra laude:
Tunc dicent in gentibus:
   magnificavit Dominus facere cum istis.
Magnificavit Dominus facere nobiscum;
   facti sumus sicut laetantes.
Converte, Domine, captivitatem nostram:
   sicut [j 1Kb] rivos in austro.
Qui seminant in lacrymis,
   in exsultatione metent.
Qui ambulans ibat et flebat, portans ad seminandum
      sementem:
   veniens veniet in exsultatione,
[Col. 1228C] portans manipulos suos.

CANTICUM GRADUUM [k 1Kb] SALOMONIS.

[CXXVII.] Nisi Dominus aedificaverit domum,
   in vanum laboraverunt qui aedificant eam:
Nisi Dominus custodierit civitatem,
   frustra [l 1Kb] vigilat qui custodit eam.
Frustra vobis est de mane surgere [Al. consurgere]:
   postquam sederitis,
   qui manducatis panem dolorum:
   sic dabit diligentibus se somnum.
Ecce haereditas Domini, filii:
   merces, fructus ventris.
Sicut sagittae in manu potentis:
   ita filii juventutis.
Beatus vir qui implevit pharetram suam ex ipsis:
   non confundentur, cum loquentur inimicis suis in
      porta.

CANTICUM GRADUUM.

[CXXVIII.] Beatus [m 1Kb] omnis, qui timet Dominum:
   [Col. 1228D] qui ambulat in viis ejus.
[Col. 1229A] Laborem manuum tuarum [h palmarum] cum comederis:
   beatus tu, et bene tibi erit.
Uxor tua sicut vitis fructifera
   in penetralibus domus tuae:
Filii tui sicut germina olivarum,
   in circuitu mensae tuae.
Ecce sic benedicetur viro
   qui timet [h. timenti] Dominum.
Benedicat tibi Dominus ex Sion:
   et videas [h. vide] bona Jerusalem omnibus diebus
      vitae tuae.
Et videas filios filiorum tuorum:
   pacem [h. pax] super Israel.

CANTICUM GRADUUM.

[CXXIX.] Saepe expugnaverunt me ab adolescentia
      mea:
   dicat nunc Israel.
Saepe expugnaverunt me ab adolescentia mea:
   sed non potuerunt mihi.
[Col. 1229B] Supra cervicem meam arabant arantes:
   prolongaverunt sulcum suum:
Dominus justus,
   concidet laqueos impiorum.
Confundantur et revereantur retrorsum,
   omnes qui oderunt Sion.
Fiat sicut fenum tectorum,
   quod statim ut viruerit, arescit.
De quo non implebit manum suam messor,
   et sinum suum manipulos faciens.
De quo non dixerunt transeuntes,
   Benedictio Domini super vos:
   benediximus vobis in nomine Domini.

CANTICUM GRADUUM.

[CXXX.] DE profundis clamavi ad te, Domine;
   Domine, exaudi vocem meam:
Fiant aures tuae intendentes,
   ad vocem deprecationis meae.
Si iniquitates observabis, Domine,
Domine, quis sustinebit?
[Col. 1229C] Quia tecum est propitiatio:
   cum terribilis sis.
Sustinui Dominum,
   sustinuit anima mea: et verbum ejus exspectavi:
   anima mea ad Dominum:
   a vigilia matutina usque ad vigiliam matutinam,
   exspectet Israel Dominum:
Quia apud Dominum misericordia,
   et multa apud eum redemptio.
Et ipse redimet Israel,
   ex omnibus iniquitatibus ejus.

CANTICUM GRADUUM DAVID.

[CXXXI.] Domine, non est exaltatum cor meum,
   neque elati sunt oculi mei,
Et non ambulavi in magnis,
   et in mirabilibus super me.
Si non proposui,
   [Col. 1229D] et silere feci animam meam:
[Col. 1230A] Sicut [a 1Kb] ablactatus super matrem suam:
   ita ablactetur super me anima mea.
Exspecta, Israel, Dominum:
   amodo et usque in aeternum [h. in saeculum].

CANTICUM GRADUUM.

[CXXXII.] Memento, Domine, David,
   et omnis afflictionis ejus.
Qui juravit Domino,
   votum vovit Deo [h. potenti] Jacob.
Si intravero in tabernaculum domus meae,
   si [b 1Kb] sedero [h. ascendero] super lectum straminis
      [h. stratus] mei.
Si dedero somnum oculis meis,
   et palpebris meis dormitationem.
Donec inveniam locum Domino:
   tabernacula [Al. tabernaculum] Deo [h. potenti]
      Jacob.
Ecce audivimus [c 10Kb] illum in Ephrata:
   invenimus illum in regione saltus.
Intremus in tabernacula [Al. tabernaculorum] ejus:
   [Col. 1230B] adoremus scabellum pedum ejus.
Surge, Domine, in requiem tuam,
   tu et arca fortitudinis tuae.
Sacerdotes tui induantur justitia,
   et sancti [h. misericordes te] tui laudent.
Propter David servum tuum,
   ne avertas faciem christi tui.
Juravit Dominus David veritatem,
   non [Al. et non] avertetur ab ea:
De fructu ventris tui
   ponam super sedem tuam [h. thronum tuum].
Si custodierint filii tui pactum meum,
   et testificationem meam quam docuero eos:
Et filii eorum [d 1Kb] usque in aeternum,
   sedebunt super thronum tuum.
Quoniam elegit Dominus Sion:
   desideravit eam in habitaculum suum [h. sibi].
Haec est requies mea in sempiternum:
   hic habitabo, quia desideravi eam.
[Col. 1230C] Venationem ejus [e 23Kb] benedicens benedicam:
   [Al. ad. et] pauperes ejus saturabo pane.
Sacerdotes ejus induam salutari,
   et sancti [h. misericordes] ejus laude laudabunt.
Ibi oriri faciam cornu David:
   paravi lucernam christo meo.
Inimicos ejus induam confusione:
   super ipsum autem florebit [f 1Kb] diadema ejus.

CANTICUM GRADUUM [g 1Kb] DAVID.

[CXXXIII.] Ecce quam bonum et quam decorum,
      habitare fratres in unum.
Sicut unguentum optimum in capite,
   quod descendit in barbam, barbam Aaron:
   quod descendit super oram vestimentorum ejus.
Sicut ros Hermon,
   qui descendit super montana [h. montes] Sion:
Quoniam ibi mandavit Dominus benedictionem,
[Col. 1230D] [Al. ad. et] vitam usque in aeternum [h. saeculum].

[Col. 1231A] CANTICUM GRADUUM.

[CXXXIV.] Ecce benedicite Domino,
   omnes servi Domini:
   qui statis in domo Domini in noctibus.
Levate manus vestras ad sanctum [h. sancte],
   et benedicite Dominum.
Benedicat tibi Dominus ex Sion
   factor coeli et terrae.

[a 1Kb] ALLELUIA.

[CXXXV.] Laudate nomen Domini:
   laudate, servi, Dominum.
Qui statis in domo Domini:
   in atriis domus Dei nostri.
Laudate Dominum, quoniam [b 1Kb] bonus Dominus:
   cantate [h. psallite] nomini ejus, quoniam decens.
Quia Jacob elegit sibi Dominus:
   Israel in peculium suum.
Quia ego scio quod magnus Dominus,
   et Dominus [h. dominator] noster prae omnibus diis.
Omnia quae [Al. quaecumque] voluit Dominus, fecit
   [Col. 1231B] in coelo, et in terra:
   in [Al. et in] mari et in cunctis abyssis.
Levans nubes de summitatibus terrae.
   fulgura in pluviam fecit:
   educens ventos [h. ventum] de thesauris suis.
Qui percussit primitiva Aegypti:
   ab homine usque ad pecus [h. quadrupedem].
Misit signa et portenta in medio tui, Aegypte:
   in Pharao, et in cunctos servos ejus.
Qui percussit gentes multas,
   et occidit reges fortes.
Seon regem Amorrhaeorum:
   et Og regem Basan,
   et omnia regna Chanaan.
Et dedit terram eorum haereditatem:
   haereditatem Israel populo suo.
Domine, nomen tuum in aeternum [h. saeculum]:
   Domine, memoriale tuum in generatione et generatione.
[Col. 1231C] Quia judicabit Dominus populum suum,
   et in servos suos [Al. servis suis] erit placabilis.
Idola gentium argentum et aurum:
   opera manuum hominum.
Os habent, et non loquentur:
   oculos habent, et non videbunt.
Aures habent, et non audient:
   sed nec est spiritus in ore eorum.
Similes illis fiant qui faciunt ea,
   et omnis [c 1Kb] qui confidit in eis,
Domus Israel, benedicite Domino:
   domus Aaron, benedicite Domino.
Domus Levi, benedicite Domino.
   timentes Dominum, benedicite Domino.
Benedictus Dominus ex Sion,
   qui habitat in Jerusalem. Alleluia.
[CXXXVI.] Confitemini Domino quoniam bonus:
   quoniam in aeternum [h. saeculum] misericordia ejus.
Confitemini Deo deorum:
   quoniam in aeternum [h. saeculum] misericordia ejus.
[Col. 1231D] Confitemini Domino dominorum:
   [Col. 1232A] quoniam in aeternum [h. saeculum] misericordia ejus.
Qui [d 1Kb] fecit mirabilia magna solus:
   quoniam in aeternum [h. saeculum] misericordia ejus.
Qui fecit [e 1Kb] coelos in sapientia [h. in intellectu]:
   quoniam in aeternum [h. saeculum] misericordia ejus.
Qui firmavit terram super aquas:
   quoniam in aeternum [h. saeculum] misericordia ejus.
Qui fecit luminaria magna:
   quoniam in aeternum [h. saeculum] misericordia ejus.
Solem in potestatem diei:
   quoniam in aeternum [h. saeculum] misericordia ejus.
Lunam et stellas in potestatem noctis:
   quoniam in aeternum [h. saeculum] misericordia ejus.
Qui percussit [f 1Kb] Aegyptum cum primitivis suis:
   quoniam in aeternum [h. saeculum] misericordia ejus.
Et eduxit [g 1Kb] Israel de medio eorum:
   quoniam in aeternum [h. saeculum] misericordia ejus.
In manu valida et in brachio extento:
   quoniam in aeteruum [h. saeculum] misericordia ejus.
Qui divisit mare Rubrum in divisiones:
   [Col. 1232B] quoniam in aeternum [h. saeculum] misericordia ejus.
Et eduxit Israel e medio ejus:
   quoniam in aeternum [h. saeculum] misericordia ejus.
Et convolvit Pharao [Al. Pharaonem] et exercitum
      ejus in mari Rubro;
   quoniam in aeternum [h. saeculum] misericordia ejus.
Qui perduxit populum suum per desertum:
   quoniam in aeternum [h. saeculum] misericordia ejus.
Qui percussit reges magnos:
   quoniam in aeternum [h. saeculum] misericordia ejus.
Et occidit reges [h 1Kb] potentes [h. magnificos]:
   quoniam in aeternum [h. saeculum] misericordia ejus.
Seon regem Amorrhaeorum:
   quoniam in aeternum [h. saeculum] misericordia ejus.
Et Og regem Basan:
   quoniam in aeternum [h. saeculum] misericordia ejus.
Et dedit terra eorum [Al. add. in] haereditatem:
   quoniam in aeternum [h. saeculum] misericordia ejus.
Haereditatem Israel servo suo:
   [Col. 1232C] quoniam in aeternum [h. saeculum] misericordia ejus.
Quia in humilitate nostra memor fuit nostri:
   quoniam in aeternum [h. saeculum] misericordia ejus.
Et [i 1Kb] eripuit nos de tribulationibus nostris [h. Et redemit nos de hostibus nostris]:
   quoniam in aeternum [h. saeculum] misericordia ejus.
Qui dat panem omni carni:
   quoniam in aeternum [h. saeculum] misericordia ejus.
Confitemini Deo coeli:
   quoniam in aeternum [h. saeculum] misericordia ejus.
[CXXXVII.] Super [j 1Kb] flumina Babylonis ibi sedimus,
      et flevimus:
   cum recordaremur Sion.
Super salices in medio ejus:
   suspendimus citharas nostras.
Quoniam ibi interrogaverunt nos qui captivos duxerunt
      nos
   verba carminis [h. cantionum];
Et qui affligebant nos laeti:
   canite nobis de canticis Sion.
[Col. 1232D] Quomodo cantabimus canticum Domini,
   [Col. 1233A] in terra aliena?
Si oblitus fuero tui, Jerusalem,
   in oblivione sit dextera mea.
Adhaereat lingua mea gutturi meo,
   si non recordatus fuero tui:
Si non proposuero Jerusalem
   in principio laetitiae meae.
Memento, Domine, filiorum Edom
   in die Jerusalem,
   dicentium: evacuate, evacuate [h. effodite, effodite],
      usque ad fundamentum ejus.
Filia Babylonis vastata:
   beatus qui retribuet tibi
   vicissitudinem tuam, quam retribuisti nobis.
Beatus qui tenebit,
   et allidet parvulos tuos [Al. suos] ad petram.

DAVID.

[CXXXVIII.] Confitebor tibi, Domine, in toto corde
      meo,
   in conspectu deorum cantabo [h. psallam] tibi.
[Col. 1233B] Adorabo in templo sancto tuo [h. ad templum sanctum tuum]:
   et confitebor nomini tuo,
Super misericordia tua, et veritate tua,
   quia magnificasti super omne nomen eloquium tuum.
In die invocabo, [a 1Kb] et exaudies me:
   dilatabis animae meae fortitudinem.
Confiteantur tibi, Domine, omnes reges terrae,
   quoniam audierunt eloquia oris tui.
Et cantent in viis Domini:
   quoniam magna gloria Domini:
Quoniam excelsus Dominus, et humilia respicit [h. et
      humile videt et excelsum]:
   et excelsa de longe cognoscit.
Si ambulavero in medio tribulationis vivificabis me:
   super furorem inimicorum meorum mittes manum
      tuam,
   et salvabit me dextera tua.
Dominus operabitur pro me,
   [Col. 1233C] Domine, misericordia tua in aeternum [h. saeculum]:
   opera manuum tuarum ne dimittas.

VICTORI DAVID [b 1Kb] CANTICUM [h. PSALMUS].

[CXXXIX.] Domine, investigasti me, et cognovisti:
   tu cognovisti sessionem meam, et resurrectionem
      meam:
   intellexisti [c 1Kb] malum meum de longe.
Semitam meam et accubationem meam eventilasti:
   et omnes vias meas intellexisti:
   quia non est eloquium in lingua mea.
Ecce, Domine, nosti omnia:
   retrorsum, et ante formasti me:
   et posuisti super me manum [h. palmam] tuam.
[d 1Kb] Mirabilior est scientia a me,
   excelsior est, non potero ad eam.
Quo ibo a spiritu tuo,
   [Col. 1233D] et quo a facie tua fugiam?
[Col. 1234A] Si ascendero in coelum, ibi es tu:
   si jacuero in inferno, ades.
Si sumpsero pennas diluculo,
   [Al. ad. et] habitavero in novissimo maris,
Etiam ibi manus tua deducet me,
   et tenebit me dextera tua.
Si dixero, forte tenebrae operient me:
   nox quoque lux erit circa me.
Nec tenebrae habent tenebras apud te,
   et nox quasi [e 1Kb] dies lucet:
   similes sunt tenebrae et lux,
Quia tu possedisti renes meos:
   orsusque es me in utero matris meae.
Confitebor tibi, quoniam terribiliter magnificasti me.
   mirabilia opera tua, et anima mea novit [f 1Kb] nimis.
Non sunt [g 1Kb] operta ossa mea a te,
   quibus factus sum in abscondito:
   imaginatus sum in novissimis terrae.
Informem adhuc me viderunt oculi tui,
   et in libro tuo omnes scribentur:
   [Col. 1234B] dies formati sunt [h 1Kb] , et non est una in eis.
Mihi autem quam honorabiles facti sunt amici [h. sodales] tui, Deus,
   quam fortes [i 1Kb] pauperes [h. principatus] eorum,
Dinumerabo eos, et arena plures erunt:
   evigilavi, et adhuc sum tecum.
Si occideris, Deus, impium:
   viri sanguinum declinate a me.
Qui [j 1Kb] contradicent tibi scelerate:
   elati [Al. elevati] sunt frustra adversarii tui.
Nonne odientes te, Domine, odivi,
   et contra adversarios tuos distabui [h. resistebam]:
Perfecto odio oderam illos:
   inimici facti sunt mihi.
Scrutare me, Deus, et cognosce cor meum:
   proba me, et scito cogitationes meas.
Et vide si via [k 1Kb] doli in me est,
   et deduc me in via aeterna.

VICTORI [l 1Kb] CANTICUM [h. PSALMUS] DAVID.

[Col. 1234C] [CXL.] Erue me, Domine, ab homine malo:
   a viris iniquis serva me.
Qui cogitaverunt malitias in corde:
   tota die versati sunt in praeliis.
Exacuerunt linguam suam quasi serpens:
   venenum aspidis sub labiis eorum. SEMPER.
Custodi me, Domine, de manu impii,
   a viro iniquitatum serva me:
   qui cogitaverunt supplantare gressus meos.
Absconderunt superbi laqueum mihi,
   et funibus extenderunt rete:
   juxta semitam offendiculum posuerunt mihi. SEMPER.
Dixi Domino, Deus meus es tu:
   audi [h. auribus percipe], Domine, vocem deprecationis meae.
Domine Deus fortitudo salutis meae,
   [Col. 1234D] protexisti caput meum in die belli.
[Col. 1235A] [a 1Kb] Ne des, Domine, desideria impii:
   scelera ejus ne effundantur, et eleventur. SEMPER.
[b 1Kb] Amaritudo convivarum meorum:
   labor labiorum eorum operiet eos.
    [c 1Kb] Cadent super eos carbones,
   in ignem dejicies eos,
   in foveas, ut non consurgant.
Vir linguosus non dirigetur in terra,
   virum iniquum mala capient [Al. capiunt] in interitum.
Scio quod Dominus faciet causam inopis, judicia pauperum.
Attamen justi confitebuntur nomini tuo:
   habitabunt recti cum vultu tuo.

CANTICUM [h. PSALMUS] DAVID.

[CXLI.] Domine, clamavi ad te, festina mihi:
   exaudi [h. auribus percipe] vocem meam clamantis
      ad te.
Dirigatur oratio mea sicut incensum in conspectu tuo:
   [Col. 1235B] elevatio manuum mearum [h. palmarum] sacrificium
      vespertinum;
Pone, Domine, custodiam ori meo:
   serva paupertatem labiorum meorum.
Ne declines cor meum in verbum malum,
   volvere cogitationes impias
   cum viris operantibus iniquitatem:
   neque comedere in [d 1Kb] deliciis eorum.
Corripiat me justus in misericordia, et arguet me,
   oleum amaritudinis non impinguet caput meum:
Quia adhuc oratio mea pro malitiis eorum:
   sublati sunt juxta petram judices eorum,
   et audient verba mea, quoniam decora sunt.
Sicut agricola cum scindit terram:
   sic dissipata sunt ossa nostra in ore inferni [Al. inferi],
Quia ad te, Domine Deus, oculi mei:
   in te speravi, ne evacues animam meam.
Custodi me de manibus laquei, quem [Al. quod] posuerunt
      [Col. 1235C] mihi:
   de offendiculis operantium iniquitatem:
Incident in rete ejus impii:
   simul autem ego transibo.

ERUDITIO [e 1Kb] DAVID, CUM ESSET IN SPELUNCA, ORATIO.

[CXLII.] Voce mea ad Dominum clamavi:
   voce mea ad Dominum deprecatus sum.
Effundam in conspectu ejus eloquium meum:
   tribulationem meam coram illo annuntiabo.
Cum anxius fuerit in me spiritus meus:
   tu enim nosti semitam meam
   in via hac, qua ambulabo,
   absconderunt laqueum mihi.
Respice ad dexteram, et vide
   quia non sit qui cognoscat me:
Periit fuga a me,
   et non est qui quaerat animam meam.
Clamavi ad te, Domine, dixi, tu es spes mea:
   pars mea in terra viventium.
[Col. 1235D] Ausculta deprecationem meam,
   [Col. 1236A] quoniam infirmatus sum nimis.
Libera me a persecutoribus meis,
   quoniam confortati sunt super me.
Educ de carcere animam meam,
   ut confiteatur nomini tuo:
In me coronabuntur justi,
   cum retribueris mihi.

[f 1Kb] CANTICUM [h. PSALMUS] DAVID.

[CXLIII.] Domine, exaudi orationem meam,
   ausculta [h. auribus percipe] deprecationem meam in
      veritate tua;
    [g 1Kb] exaudi me in justitia tua.
Et non venias ad judicandum cum servo tuo:
   quia non justificabitur in conspectu tuo omnis vivens.
Persecutus est enim inimicus animam meam,
   confregit in terra vitam meam:
   posuit me in tenebris [h. collocavit me in tenebris]
      quasi mortuos antiquos [h. saeculi].
[Col. 1236B] Et anxiatus [h 1Kb] fuit in me spiritus meus:
   in medio mei sollicitum fuit cor meum.
Recordabor dierum antiquorum,
   meditabar omnia opera tua:
   facta manuum tuarum loquebar.
Expandi manus meas ad te:
   anima mea quasi terra sitiens ad te. SEMPER.
Cito [h. festina] exaudi me, Domine, defecit spiritus
      meus:
   ne abscondas faciem tuam a me,
   et comparabor descendentibus in lacum.
Fac me audire mane misericordiam tuam,
   quoniam in te confido:
Notam fac mihi viam in qua ambulem,
   quoniam ad te levavi animam meam.
Libera me de inimicis meis, Domine:
    [i 1Kb] ad te protectus sum,
Doce me, ut faciam voluntatem tuam,
   quia tu Deus meus:
   spiritus tuus bonus deducet me in terram rectam.
[Col. 1236C] Propter nomen tuum, Domine, vivificabis me:
   in justitia tua educes de angustia animam meam.
Et in misericordia tua dissipabis inimicos meos,
   et perdes omnes [j 1Kb] tribulantes animam meam:
   ego enim sum servus tuus.

[k 1Kb] DAVID.

[CXLIV.] Benedictus Dominus fortis meus,
   qui docet manus meas ad [Al. in] praelium:
   digitos meos ad bellum.
Misericordia mea, et fortitudo mea,
   auxiliator meus, et salvator meus:
Scutum meum, et in ipso speravi:
   qui subjecit [l 1Kb] populos mihi.
Domine, quid est homo, quia cognoscis eum:
   filius hominis, quia computas eum.
Homo vanitati assimilatus est:
   dies ejus quasi umbra pertransiens.
Domine, inclina coelos tuos, et descende:
   tange montes, et fumigabunt.
[Col. 1236D] Mica [m 1Kb] fulmine, et dissipa eos.
   [Col. 1237A] mitte sagittam tuam, et interfice [h. conturbabis] illos.
Extende manum tuam de excelso:
   libera me, et erue me de aquis multis:
   de manu filiorum alienorum.
Quorum os locutum est vanitatem,
   et dextera eorum, dextera mendacii.
Deus canticum novum cantabo tibi:
   in psalterio decachordo psallam tibi.
Qui dat salutem regibus,
   qui eruit David servum suum [a 1Kb] de gladio pessimo.
Libera me, et erue me de manu filiorum alienorum:
   quorum os locutum est vanitatem;
   et dextera eorum, dextera mendacii.
Ut sint filii nostri quasi plantatio
   crescens in adolescentia sua:
Filiae nostrae quasi anguli,
   ornati ad similitudinem templi.
Promptuaria nostra plena,
   et super effundentia ex hoc in illud:
   [Col. 1237B] pecora nostra in millibus,
   et innumerabilia in compitis nostris.
Tauri nostri pingues [h. duces nostri portantes]:
   non est interruptio, et non est egressus:
   et non est ululatus in plateis nostris.
Beatus populus cujus talia sunt:
   beatus populus cujus Dominus Deus suus.

[b 1Kb] LAUDATIO DAVID.

[CXLV.] [Aleph.] Exaltabo te, Deus meus rex, et benedicam
   nomini tuo in aeternum [h. saeculum] et ultra.
[Beth.] In omni die benedicam tibi, et laudabo nomen
   tuum in sempiternum [h. saeculum et ultra] jugiter.
[Gimel.] Magnus Dominus, et laudabilis nimis: et
   magnificentiae ejus non est [c 1Kb] investigatio.
[Daleth.] Generatio ad generationem laudabit opera
   tua, et fortitudines tuas annuntiabunt.
[He.] Decorem gloriae magnitudinis tuae, et verba mirabilium
   [Col. 1237C] tuorum loquar.
[Vav.] Et fortitudinem horribilium tuorum loquentur,
   et magnitudines tuas [d 1Kb] narrabunt.
[Zain.] Memoriam multae bonitatis tuae loquentur [h. eructabunt], et justitias tuas laudabunt.
[Heth.] Clemens, et misericors Dominus: patiens, et
   multae miserationis [h. tardus ad furorem et magnae misericordiae].
[Teth.] Bonus Dominus omnibus, et misericordiae ejus
   in universa opera ejus.
[Jod.] Confiteantur tibi, Domine, omnia opera tua, et
   [Col. 1238A] sancti [h. misericordes] tui benedicant tibi.
[Chaph.] Gloriam regni tui dicent, et fortitudines tuas
   loquentur.
[Lamed.] Ut ostendant filiis hominum fortitudines
    [e 1Kb] ejus, et gloriam decoris regni ejus.
[Mem.] Regnum tuum regnum omnium saeculorum, et
   potestas tua in omni generatione, et generationem.
[Samech.] [f 53Kb] Sustentat Dominus omnes corruentes et
   erigit omnes jacentes [h. incurvatos].
[Ain.] Oculi omnium in [h. ad] te sperant, et tu das
   eis escam [g 1Kb] suam [h. eorum] in tempore suo.
[Phe.] Aperis manus tuas et [h 1Kb] imples omne animal refectione
   [h. satias omnem virum placite].
[Sade.] Justus Dominus in omnibus viis suis, et sanctu
   [h. misericors] in omnibus operibus suis.
[Coph.] Juxta est Dominus omnibus qui invocant eum:
   omnibus qui invocant illum in veritate.
[Res.] Placitum timentium se faciet, et clamorem [h.
   deprecationem] eorum exaudiet, et salvabit eos.
[Sin.] Custodit Dominus omnes diligentes se, et universos [Col. 1238B]
   impios conteret [h. disperdet].
[Thav.] Laudem Domini loquetur os meum, et [i 1Kb] benedicet
   omnis caro nomini sancto ejus in aeternum
   [h. in saeculum, et ultra], et jugiter.

ALLELUIA.

[CXLVI.] Lauda, anima mea, Dominum:
   laudabo Dominum in vita mea:
   cantabo [h. psallam] Deo meo quamdiu sum.
Nolite confidere in principibus:
   in [Al. et in] filio hominis, cui non est salus.
Egredietur spiritus ejus, et revertetur in humum suam:
   in die illa peribunt [j 1Kb] cogitationes ejus.
Beatus cujus Deus Jacob auxiliator ejus:
   spes ejus in Domino Deo suo.
Qui fecit coelos et terram:
   mare, et omnia quae in eis sunt:
   et custodit veritatem in sempiternum [h. saeculum].
Qui facit judicium calumniam sustinentibus,
   et dat panem esurientibus.
[Col. 1238C] Dominus solvit vinctos:
   Dominus illuminat caecos,
   Dominus erigit allisos [h. incurvatos]:
   Dominus diligit justos.
Dominus custodit advenas,
   pupillum et viduam suscipiet:
   et viam impiorum conteret [h. pervertet],
Regnabit Dominus in aeternum [h. saeculum],
   Deus tuus Sion in generationem, et generationem.
      Alleluia.
[CXLVII.] [k 1Kb] Laudate [h. Psallite] Dominum, quoniam
      [Col. 1239A] bonum est canticum Dei nostri:
   quoniam decorum est, pulchra laudatio.
Aedificabit [h. Aedificans] Jerusalem Dominus:
   ejectos Israel congregabit [h. congregans].
Qui sanat contritos corde,
   et alligat plagas [h. dolores] eorum.
Qui numerat multitudinem stellarum
   et omnes nomine suo vocat.
Magnus Dominus [h. dominator] noster, et multus fortitudine:
   et prudentiae ejus non est numerus.
Suscipiens mansuetos Dominus:
   humilians impios usque ad terram.
Canite Domino in confessione:
   canite [h. psallite] Deo nostro in cithara.
Qui operit coelos nubibus,
   et praebet terrae pluviam,
   et oriri facit in montibus germen [a 1Kb] .
Qui dat jumentis panem suum:
   filiis corvi clamantibus.
[Col. 1239B] Non est in fortitudine equi voluntas ejus:
   neque in tibiis viri placetur ei.
Placetur Domino in his qui timent eum,
   et exspectant misericordiam ejus [b 1Kb] .
Lauda, Jerusalem, Dominum:
   cane Deum tuum, Sion.
Quia confortavit vectes portarum tuarum:
   benedixit filiis tuis in medio tui.
Qui posuit terminum tuum pacem:
   adipe [Al. et adipe] frumenti saturavit te.
Qui emittit eloquium suum terrae:
   velociter currit verbum ejus.
Qui dat nivem quasi lanam:
   pruinam [Al. pruinas] quasi cinerem spargit.
Projicit glaciem suam quasi bucellas:
   ante faciem frigoris ejus quis stabit?
Mittet verbum suum, et solvet illa:
   spirabit spiritu suo, et fluent aquae.
Qui annuntiat verbum suum Jacob:
   [Col. 1239C] praecepta sua, et judicia sua Israel.
Non fecit similiter omni genti,
   et judicia ejus non cognoscent. Alleluia.

ALLELUIA.

[CXLVIII.] Laudate Dominum de coelis:
   laudate eum in excelsis:
Laudate eum, omnes angeli ejus:
   laudate eum, omnes exercitus ejus.
Laudate eum, sol et luna,
   laudate eum, omnes stellae luminis,
Laudate eum, coeli coelorum,
   et aquae, quae super coelos sunt,
Laudent nomen Domini:
   quoniam ipse mandavit [h. praecepit] et creata sunt.
Statuit ea in saeculum [h. aeternum], et in [c 1Kb] aeternum
   [h. saeculum].
   praeceptum dedit, et non praeteribit.
[Col. 1240A] Laudate Dominum de terra:
   dracones et omnes abyssi.
Ignis, et grando, nix, et glacies:
   ventus, turbo, quae facilis sermonem ejus.
Montes et omnes colles:
   lignum fructiferum et universae cedri.
Bestiae, et universa jumenta,
   reptilia, et aves volantes.
Reges terrae et omnes populi:
   principes et universi judices terrae.
Juvenes, et virgines:
   senes cum pueris laudent nomen Domini.
Quoniam sublime nomen ejus solius:
   gloria ejus in coelo et in terra.
Et exaltavit cornu populi sui:
   laus omnibus sancti [h. misericordibus] ejus,
   filii Israel populo appropinquanti [h. propinquo]
      sibi. Alleluia.

ALLELUIA.

[CXLIX.] Cantate Domino canticum novum:
   [Col. 1240B] laus ejus in congregatione sanctorum [h. misericordium].
Laetetur Israel in factore suo:
   filii Sion exsultent in rege suo.
Laudent nomen ejus in choro:
   in tympano, et cithara cantent [h. psallant] ei.
Quia complacet sibi Dominus in populo suo:
   exaltabit [h. glorificabit] mansuetos in Jesu [h. salutem].
Exsultabunt sancti [h. misericordes] in gloria:
   laudabunt in cubilibus suis:
[d 1Kb] Exsultationes Dei in gutture eorum,
   et gladii ancipites in manibus eorum.
Ad faciendam vindictam in gentibus:
   increpationes in populis [h. plebibus].
Ut alligent reges eorum catenis,
   et inclytos eorum compedibus ferreis.
Ut faciant in eis judicium conscriptum:
   decor est omnium sanctorum [h. omnibus misericordibus]
   [Col. 1240C] ejus. Alleluia.

ALLELUIA.

[CL.] Laudate Dominum in sancto ejus:
   laudate eum in fortitudine potentiae [h. firmamento
      fortitudinis] ejus.
Laudate eum in fortitudinibus ejus:
   laudate eum juxta multitudinem magnificentiae suae.
Laudate eum in clangore buccinae:
   laudate eum in psalterio et cithara,
Laudate eum in tympano et choro:
   laudate eum in chordis et organo.
Laudate eum in cymbalis sonantibus:
   laudate eum in cymbalis tinnientibus [h. jubilationis].
Omne quod spirat, laudet Dominum.
       [e 1Kb] Alleluia.


Explicit liber Psalmorum.



[LIBRI SALOMINIS.]




[Col. 1241]
[a 2Kb] PRAEFATIO HIERONYMI IN LIBROS [b 7Kb] SALOMONIS.


[c 1Kb] Chromatio et Heliodoro episcopis Hieronymus.

[Col. 1241A] Jungat epistola, quos jungit sacerdotium: immo charta [d 1Kb] non dividat, quos Christi nectit amor. Commentarios in Osee, Amos, Zachariam. Malachiam, quos poscitis, scripsissem, si licuisset prae valetudine. Mittitis solatia sumptuum: notarios nostros et librarios sustentatis, ut vobis potissimum nostrum desudet ingenium. Et ecce ex latere frequens turba diversa poscentium: quasi aut aequum sit, me, vobis esurientibus, aliis laborare: aut in ratione dati et accepti, cuiquam, praeter vos, obnoxius sim. Itaque longa aegrotatione [e 1Kb] fractus, ne penitus hoc anno reticerem, et apud vos mutus essem, tridui opus nomini vestro consecravi, interpretationem videlicet trium Salomonis voluminum, [f 1Kb] MASLOTH ([Figure: [Hebrew Text] 1Kb] ), quas Hebraei Parabolas, Vulgata autem [Col. 1242A] editio Proverbia vocat: COELETH ([Figure: [Hebrew Text] 1Kb] ), quem Graece Ecclesiasten, Latine Concionatorem possumus dicere: SIR ASSIRIM ([Figure: [Hebrew Text] 1Kb] ), quod in nostra lingua vertitur Canticum Canticorum. Fertur et Jesu filii Sirach liber, et alius qui Sapientia Salomonis inscribitur. Quorum priorem, Hebraicum reperi, non Ecclesiasticum, ut apud Latinos; sed Parabolas praenotatum, cui juncti erant Ecclesiastes et Canticum Canticorum, ut similitudinem Salomonis non solum librorum numero, sed etiam materiarum genere coaequaret. Secundus apud Hebraeos nusquam est, [g 1Kb] quia et ipse stylus Graecam eloquentiam redolet: et nonnulli scriptorum veterum hunc esse [h 34Kb] Judaei Philonis affirmant. Sicut ergo Judith, et Tobi, et Machabaeorum libros [Col. 1243A] legit quidem Ecclesia [a 1Kb] , sed inter canonicas Scripturas non recipit: sic et haec duo volumina legat ad aedificationem plebis, non ad auctoritatem Ecclesiasticorum dogmatum confirmandam. Si cui sane Septuaginta Interpretum magis editio placet, habet [b 1Kb] eam a nobis olim emendatam. Neque enim sic nova [Col. 1244A] cudimus, ut vetera destruamus. Et tamen cum diligentissime legerit, sciat magis nostra intelligi, quae non in tertium vas transfusa coacuerint, sed statim de praelo purissimae commendata testae, suum saporem servaverint.




[Col. 1243]
INCIPIT LIBER PROVERBIORUM. Hebraice dictus. MASLOTH.



[Col. 1243C] PARABOLAE SALOMONIS FILII DAVID REGIS ISRAEL.

[Cap. I.] Ad sciendam sapientiam et disciplinam;
   ad intelligenda verba prudentiae:
Et suscipiendam eruditionem doctrinae,
   justitiam et judicium et aequitatem.
Ut detur parvulis astutia,
   adolescenti scientia et intellectus.
Audiens sapiens sapientior erit,
   et intelligens gubernacula possidebit.
Animadvertet parabolam et interpretationem
   verba sapientium et aenigmata eorum.
Timor Domini principium [a 1Kb] scientiae:
   sapientiam atque doctrinam stulti despiciunt.
Audi, fili mi, disciplinam patris tui,
   et ne dimittas legem matris tuae.
Ut addatur gratia capiti tuo,
   et torques collo tuo.
Fili mi, si te lactaverint peccatores,
   ne [b 1Kb] acquiescas.
Si dixerint, veni nobiscum,
   [Col. 1243D] insidiemur sanguini,
   abscondamus tendiculas contra insontem frustra:
Deglutiamus eum sicut infernus viventem,
   et integrum quasi descendentem in lacum.
Omnem pretiosam substantiam reperiemus.
   implebimus domos nostras spoliis.
Sortem mitte nobiscum,
   marsupium unum sit omnium nostrum.
Fili mi, ne ambules cum eis,
   prohibe pedem tuum a semitis eorum.
Pedes enim illorum ad malum currunt,
   et festinant, ut effundant sanguinem.
[Col. 1244C] Frustra autem jacitur rete
ante oculos pennatorum.
Ipsi quoque [Al. Ipsique] contra sanguinem suum
      insidiantur,
   et moliuntur fraudes contra animas suas.
Sic semitae omnis avari,
animas possidentium rapiunt.
Sapientia foris praedicat,
   in plateis dat vocem suam:
In capite turbarum clamitat,
   in foribus portarum urbis
   profert verba sua, dicens:
Usquequo, parvuli, diligitis infantiam,
   et stulti ea, quae sibi sunt noxia, cupient,
   et imprudentes odibunt scientiam?
Convertimini ad correptionem meam:
   en proferam vobis spiritum meum,
   et ostendam verba mea.
Quia vocavi, et renuistis:
   extendi manum meam, et non fuit qui aspiceret.
[Col. 1244D] Despexistis omne consilium meum,
   et increpationes meas neglexistis.
Ego quoque in interitu vestro ridebo,
   et subsannabo, cum vobis, quod timebatis, advenerit.
Cum irruerit repentina calamitas,
   et interitus quasi tempestas ingruerit:
   quando venerit super vos tribulatio, et angustia:
Tunc invocabunt me, et non exaudiam:
   mane consurgent, et non invenient me:
Eo quod exosam habuerint disciplinam,
   et timorem Domini non susceperint:
[Col. 1245A] Nec acquieverint consilio meo,
   et detraxerint universae correptioni meae.
Comedent igitur fructus viae suae,
   suisque consiliis saturabuntur.
[a 1Kb] Aversio parvulorum interficiet eos,
   et prosperitas stultorum perdet illos.
Qui autem me audierit, absque terrore requiescet,
   et abundantia perfruetur,
   malorum timore sublato.
[Cap. II.] Fili mi, si susceperis sermones meos,
   et mandata mea absconderis penes te:
Ut audiat sapientiam auris tua:
   inclina cor tuum ad cognoscendam prudentiam.
Si enim sapientiam invocaveris,
   et inclinaveris cor tuum prudentiae:
Si quaesieris eam quasi pecuniam,
et sicut thesauros effoderis illam:
Tunc intelliges timorem Domini,
   et scientiam Dei invenies:
Quia Dominus dat sapientiam:
   [Col. 1245B] et ex ore ejus scientia, et prudentia.
Custodiet rectorum salutem,
   et proteget gradientes simpliciter.
Servans semitas justitiae,
   et vias sanctorum custodiens.
Tunc intelliges justitiam, et judicium,
   et aequitatem, et omnem semitam bonam.
Si intraverit sapientia cor tuum,
   et scientia animae tuae placuerit:
Consilium custodiet te,
   et prudentia servabit te,
   ut eruaris a via mala,
   ab homine, qui perversa loquitur.
Qui relinquunt iter rectum,
   et ambulant per vias tenebrosas:
Qui laetantur cum malefecerint,
   et exsultant in rebus pessimis:
Quorum viae perversae,
   et infames gressus eorum.
[Col. 1245C] Ut eruaris a muliere aliena,
et ab extranea, quae mollit sermones suos:
Et relinquit ducem pubertatis suae,
   et pacti Dei sui oblita est.
Inclinata est enim ad mortem domus ejus,
   et ad inferos semitae ipsius.
Omnes, qui ingrediuntur ad eam, non revertentur,
   nec apprehendent semitas vitae.
Ut ambules in via bona:
   et calles justorum custodias.
Qui enim recti sunt, habitabunt in terra,
   et simplices permanebunt in ea.
Impii vero de terra perdentur:
   et qui inique agunt, auferentur ex ea.
[Cap. III.] Fili mi, ne obliviscaris legis meae, et
      praecepta mea custodiat cor tuum.
Longitudinem enim dierum, et annos vitae,
   et pacem apponent tibi.
Misericordia et veritas non te deserant,
   circumda eas gutturi tuo,
   [Col. 1245D] et describe in tabulis cordis tui:
Et invenies gratiam, et disciplinam bonam,
   coram Deo et hominibus.
Habe fiduciam in Domino ex toto corde tuo,
   et ne innitaris prudentiae tuae.
In omnibus viis tuis cogita illum,
   et ipse diriget gressus tuos.
Ne sis sapiens apud temetipsum:
   [Col. 1246A] time Dominum, et recede a malo:
Sanitas quippe erit umbilico tuo,
   et irrigatio ossium tuorum.
Honora Dominum de tua substantia,
   et de primitiis omnium frugum tuarum:
Et implebuntur horrea tua saturitate,
   et vino torcularia tua redundabunt.
Disciplinam Domini, fili mi, ne abjicias:
   nec deficias cum ab eo corriperis:
Quem enim diligit Dominus, corripit:
   et quasi pater in filio complacet sibi.
Beatus homo, qui invenit sapientiam,
   et qui affluit prudentia;
Melior est acquisitio ejus negotiatione argenti,
   et [b 1Kb] auro primo et purissimo fructus ejus:
Pretiosior est cunctis opibus:
   et omnia, quae desiderantur, huic non valent comparari.
Longitudo dierum in dextera ejus,
   in sinistra illius divitiae, et gloria.
[Col. 1246B] Viae ejus viae pulchrae,
   et omnes semitae illius pacificae.
Lignum vitae est his, qui apprehenderint eam:
   et qui tenuerit eam, beatus.
Dominus sapientia fundavit terram,
   stabilivit coelos prudentia.
Sapientia illius eruperunt abyssi,
   et nubes rore concrescunt.
Fili mi, ne effuant haec ab oculis tuis:
   Custodi legem atque consilium:
Et erit vita animae tuae,
   et gratia faucibus tuis.
Tunc ambulabis fiducialiter in via tua,
   et pes tuus non impinget.
Si dormieris, non timebis:
   quiesces, et suavis erit somnus tuus.
Ne paveas repentino terrore,
   et irruentes tibi potentias impiorum.
Dominus enim erit in latere tuo,
   [Col. 1246C] et custodiet pedem tuum, ne capiaris.
Noli prohibere benefacere eum, qui potest:
   si vales, et ipse benefac.
Ne dicas amico tuo: Vade, et revertere:
   cras dabo tibi, cum statim possis dare.
Ne moliaris amico tuo malum,
   Cum ille in te habeat fiduciam.
Ne contendas adversus hominem frustra,
   Cum ipse tibi nihil mali fecerit.
Ne aemuleris hominem injustum,
   nec imiteris vias ejus:
Quia abominatio Domini est omnis illusor,
   et cum simplicibus sermocinatio ejus.
Egestas a Domino in domo impii;
   tabernacula autem justorum benedicentur.
Illusores ipse deludet,
   et mansuetis dabit gratiam.
Gloriam sapientes possidebunt:
   stultorum [c 1Kb] exaltatio, ignominia.
[Cap. IV.] Audite, filii, disciplinam patris,
   [Col. 1246D] et attendite, ut sciatis prudentiam.
Donum bonum tribuam vobis,
   legem meam ne derelinquatis.
Nam et ego filius fui patris mei,
   tenellus, et unigenitus coram matre mea:
Et docebat me, atque dicebat:
   Suscipiat verba mea cor tuum,
   custodi praecepta mea, et vives.
[Col. 1247A] Posside sapientiam, posside prudentiam:
   ne obliviscaris, neque declines a verbis oris mei.
Ne dimittas eam, et custodiet te:
   dilige eam, et servabit te.
Principium sapientiae posside sapientiam,
   et in omni possessione tua acquire prudentiam:
Arripe illam, et exaltabit te:
   glorificaberis ab ea, cum eam fueris amplexatus.
   dabit capiti tuo augmenta gratiarum,
   et corona inclyta proteget te.
Audi, fili mi, et suscipe verba mea,
   ut multiplicentur tibi anni vitae.
Viam sapientiae monstrabo tibi,
   ducam te per semitas aequitatis:
Quas cum ingressus fueris, non arctabuntur gressus tui,
   et currens non habebis offendiculum.
Tene disciplinam, ne dimittas eam:
   custodi illam, quia ipsa est vita tua.
Ne delecteris semitis impiorum,
   nec tibi placeat malorum via.
[Col. 1247B] Fuge ab ea, nec transeas per illam:
   declina, et desere eam.
Non enim dormiunt nisi malefecerint:
   et rapitur somnus ab eis nisi supplantaverint.
Comedunt panem impietatis,
   et vinum iniquitatis bibunt.
Justorum autem semita quasi lux splendens
   procedit, et crescit usque ad perfectam diem.
Via impiorum tenebrosa:
   nesciunt ubi corruant.
Fili mi, ausculta sermones meos,
   et ad eloquia mea inclina aurem tuam.
Ne recedant ab oculis tuis,
   custodi ea in medio cordis tui:
Vita enim sunt invenientibus ea,
   et universae carni sanitas.
Omni custodia serva cor tuum,
   quia ex ipso vita procedit:
Remove a te os pravum
   [Col. 1247C] et detrahentia labia sint procul a te,
Oculi tui recta videant,
   et palpebrae tuae praecedant gressus tuos.
Dirige semitam pedibus tuis.
   et omnes viae tuae stabilientur.
Ne declines ad dexteram, et ad sinistram:
   averte pedem tuum a malo.
Vias enim, quae a dextris sunt, novit Dominus:
   perversae vero sunt quae a sinistris sunt.
Ipse autem rectos faciet cursus tuos,
   itinera autem tua in pace producet.
[Cap. V.] Fili mi, attende ad sapientiam meam,
   [Col. 1248A] et prudentiae meae inclina aurem tuam,
Ut custodias cogitationes,
   et disciplinam labia tua conservent [a 3Kb] .
÷ Favus enim distillans labia meretricis,
   et nitidius oleo guttur ejus:
Novissima autem illius amara quasi absinthium,
   et acuta quasi gladius biceps.
Pedes ejus descendunt in mortem,
   et ad inferos gressus illius penetrant.
Per semitam vitae non ambulant,
   vagi sunt gressus ejus, et [b 1Kb] investigabiles.
Nunc ergo, fili, audi me,
   et ne recedas a verbis oris mei.
Longe fac ab ea viam tuam,
   et ne appropinques foribus domus ejus.
Ne des alienis honorem tuum,
   et annos tuos crudeli.
Ne forte impleantur extranei viribus tuis,
   et labores tui sint in domo aliena:
Et gemas in novissimis,
   [Col. 1248B] quando consumpseris carnes tuas, et corpus tuum.
Et dicas: Cur detestatus sum disciplinam,
   et increpationibus non acquievit cor meum,
Nec audivi vocem docentium me,
   et magistris non inclinavi aurem meam:
Pene fui in omni malo,
   in medio Ecclesiae et synagogae.
Bibe aquam de cisterna tua,
   et fluenta putei tui:
Deriventur fontes tui foras,
   et in plateis aquas tuas divide.
Habeto eas solus,
   nec sint alieni participes tui.
Sit vena tua benedicta,
   et laetare [Al. lactare] cum muliere adolescentiae
      tuae:
Cerva charissima, et gratissimus hinnulus.
   Ubera ejus inebrient te omni tempore,
   in amore ejus delectare jugiter.
[Col. 1248C] Quare seduceris, fili mi, ab aliena.
   et foveris in sinu alterius?
Respicit Dominus vias hominis,
   et omnes gressus ejus considerat.
Iniquitates suae capiunt impium,
   et funibus peccatorum suorum constringitur.
Ipse morietur, quia non habuit disciplinam.
   et in multitudine stultitiae suae decipietur.
[Cap. VI.] Fili mi, si spoponderis pro amico tuo,
   defixisti apud extraneum manum tuam;
Illaquaetus es verbis oris tui,
   et captus propriis sermonibus.
[Col. 1249A] Fac ergo quod dico, fili mi, et temetipsum libera:
   quia incidisti in manum proximi tui.
   Discurre, festina, suscita amicum tuum:
Ne dederis somnum oculis tuis,
   nec dormitent palpebrae tuae.
Eruere quasi damula de manu,
   et quasi avis de insidiis aucupis.
Vade ad formicam, o piger,
   et considera vias ejus, et disce sapientiam:
Quae cum non habeat ducem,
   nec praeceptorem, nec principem,
Parat aestate cibum sibi,
   et congregat in messe quod comedat,
Usquequo, piger, dormies?
   quando consurges e somno tuo?
Paululum dormies, paululum dormitabis,
   paululum conseres manus, ut dormias:
Et veniet tibi quasi viator, egestas,
   et pauperis quasi vir armatus [a 4Kb] .
÷ Homo apostata, vir inutilis,
   [Col. 1249B] graditur ore perverso,
Annuit oculis, terit pede,
   digito loquitur,
Pravo corde machinatur malum,
   et in omni tempore jurgia seminat.
Huic extemplo veniet perditio sua,
   et subito conteretur, nec habebit ultra medicinam.
Sex sunt, quae odit Dominus,
   et septimum detestatur anima ejus:
Oculos sublimes, linguam mendacem,
   manus effundentes innoxium sanguinem:
Cor machinans cogitationes pessimas,
   pedes veloces ad currendum in malum;
Proferentem mendacia testem fallacem,
   et eum qui seminat inter fratres discordias:
Conserva, fili mi, praecepta patris tui,
   et ne dimittas legem matris tuae.
Liga ea in corde tuo jugiter,
   et circumda gutturi tuo.
[Col. 1249C] Cum ambulaveris, gradiantur tecum:
   cum dormieris, custodiant te;
   et evigilans loquere cum eis.
Quia mandatum lucerna est,
   et lex lux,
   et via vitae increpatio disciplinae:
Ut custodiant te a muliere mala,
   et a blanda lingua extraneae.
Non concupiscat pulchritudinem ejus cor tuum,
   nec capiaris nutibus illius.
Pretium enim scorti vix unius est panis:
   mulier autem viri pretiosam animam capit.
Numquid potest homo abscondere ignem in sinu suo,
   ut vestimenta illius non ardeant?
Aut ambulare super prunas,
   ut non comburantur plantae ejus?
Sic qui ingreditur ad mulierem proximi sui,
   non erit mundus cum tetigerit eam,
Non grandis est culpa, cum quis furatus fuerit:
   furatur enim, ut esurientem impleat animam:
[Col. 1249D] Deprehensus quoque reddet septuplum,
   et omnem substantiam domus suae tradet.
Qui autem adulter est,
   propter cordis inopiam perdet animam suam:
Turpitudinem et ignominiam congregat sibi,
   et opprobrium illius non delebitur:
Quia zelus et furor viri
   non parcet in die vindictae,
   [Col. 1250A] nec acquiescet cujusquam precibus,
   nec suscipiet pro redemptione dona plurima.
[Cap. VII.] Fili mi, custodi sermones meos,
   et praecepta mea reconde tibi.
Fili, serva mandata mea, et vives:
   et legem meam quasi pupillam oculi tui.
Liga eam in digitis tuis,
   scribe illam in tabulis cordis tui.
Dic sapientiae, soror mea es,
   et prudentiam voca amicam tuam:
Ut custodiat te a muliere extranea,
   et ab aliena, quae verba sua dulcia facit.
De fenestra enim domus meae
   per cancellos prospexi:
Et video parvulos,
   considero vecordem juvenem,
Qui transit in platea juxta angulum,
   et prope viam domus illius graditur.
In obscuro, advesperascente die,
   in noctis tenebris, et caligine.
[Col. 1250B] Et ecce occurrit illi mulier,
   ornatu meretricio praeparata ad capiendas animas.
Garrula et vaga, quietis impatiens,
   nec valens in domo consistere pedibus suis:
Nunc foris, nunc in plateis,
   nunc juxta angulos insidians.
Apprehensumque deosculatur juvenem,
   et procaci vultu blanditur, dicens.
Victimas pro salute devovi,
   hodie reddidi vota mea.
Idcirco egressa sum in occursum tuum,
   desiderans te videre, et reperi.
Intexui funibus lectum meum,
   stravi tapetibus pictis ex Aegypto.
Aspersi cubile meum myrrha,
   et aloe, et cinnamomo.
Veni, inebriemur uberibus donec illuscescat dies,
   et fruamur cupitis amplexibus.
Non est enim vir in domo sua,
   [Col. 1250C] abiit via longissima.
Sacculum pecuniae secum tulit:
   in die plenae lunae reversurus est in domum suam.
Irretivit eum multis sermonibus,
   et blanditiis labiorum protraxit illum.
Statim eam sequitur
   quasi bos ductus ad victimam,
Et quasi [b 8Kb] agnus lasciviens,
   et ignorans quod ad vincula stultus trahatur:
Donec transfigat sagitta jecur ejus;
   velut si avis festinet ad laqueum:
   et nescit quia de periculo animae illius agitur.
Nunc ergo, fili mi, audi me,
   et attende verba oris mei.
Ne abstrahatur in viis illius mens tua:
   neque decipiaris semitis ejus.
Multos enim vulneratos dejecit,
   et fortissimi quique interfecti sunt ab ea.
Viae inferi domus ejus,
   [Col. 1250D] penetrantes in interiora mortis.
[Cap. VIII.] Numquid non sapientia clamitat,
   et prudentia dat vocem suam,
In summis excelsisque verticibus supra viam,
   in mediis semitis stans,
Juxta portas civitatis
   in ipsis foribus loquitur, dicens:
O viri, ad vos clamito,
   et vox mea ad filios hominum.
[Col. 1251A] Intelligite, parvuli, astutiam,
   et insipientes, animadvertite,
Audite, quoniam de rebus magnis locutura sum:
   et aperientur labia mea, ut recta praedicent.
Veritatem meditabitur guttur meum,
   et labia mea detestabuntur impium.
Justi sunt omnes sermones mei,
   non est in eis pravum quid, neque perversum.
Recti sunt intelligentibus,
   et aequi invenientibus scientiam.
Accipite disciplinam meam, et non pecuniam:
   doctrinam magis, quam aurum eligite.
Melior est enim sapientia cunctis pretiosissimis,
   et omne desiderabile ei non potest comparari.
Ego sapientia habito in consilio,
   et eruditis intersum cogitationibus.
Timor Domini odit malum:
   arrogantiam et superbiam, et viam pravam,
   et os bilingue detestor.
Meum est consilium, et aequitas,
   [Col. 1251B] mea est prudentia, mea est fortitudo.
Per me reges regnant,
   et legum conditores justa decernunt:
Per me principes imperant,
   et potentes decernunt justitiam.
Ego diligentes me diligo:
   et qui mane vigilant ad me, invenient me.
Mecum sunt divitiae, et gloria,
   opes superbae, et justitia.
Melior est fructus meus auro, et lapide pretioso,
   et genimina mea argento electo.
In viis justitiae ambulo,
   in medio semitarum judicii:
Ut ditem diligentes me,
   et thesauros eorum repleam.
Dominus possedit me initio viarum suarum,
   antequam quidquam faceret a principio.
Ab aeterno ordinata sum,
   et ex antiquis antequam terra fieret.
[Col. 1251C] Necdum erant abyssi, et ego jam concepta eram:
   necdum fontes aquarum eruperant:
   necdum montes gravi mole constiterant.
Ante colles ego parturiebar;
   adhuc terram non fecerat, et flumina,
   et cardines orbis terrae.
Quando praeparabat coelos, aderam:
   quando certa lege, et gyro vallabat abyssos:
Quando aethera firmabat sursum,
   et librabat fontes aquarum.
Quando circumdabat mari terminum suum,
   et legem ponebat aquis, ne transirent fines suos:
Quando appendebat fundamenta terrae,
   cum eo eram cuncta componens:
   et delectabar per singulos dies,
Ludens coram eo omni tempore,
   lucens in orbe terrarum:
   et deliciae meae, esse cum filiis hominum.
Nunc ergo, filii, audite me:
   Beati qui custodiunt vias meas.
[Col. 1251D] Audite disciplinam, et estote sapientes,
   et nolite abjicere eam.
Beatus homo qui audit me,
   qui vigilat ad fores meas quotidie,
   et observat ad postes ostii mei.
Qui me invenerit, inveniet vitam,
   et hauriet salutem a Domino:
Qui autem in me peccaverit, laedet animam suam.
   Omnes, qui me oderunt, diligunt mortem.
[Cap. IX.] Sapientia aedificavit sibi domum,
   excidit columnas septem.
Immolavit victimas suas, miscuit vinum,
   et proposuit mensam suam.
[Col. 1252A] Misit ancillas suas, ut vocarent ad arcem,
   et ad moena civitatis:
Si quis est parvulus, veniat ad me.
   Et insipientibus locuta est:
Venite, comedite panem meum,
   et bibite vinum quod miscui vobis.
Relinquite infantiam, et vivite,
   et ambulate per vias prudentiae.
Qui erudit derisorem, ipse sibi facit injuriam:
   et qui arguit impium, sibi maculam generat.
Noli arguere derisorem, ne oderit te.
   Argue sapientem, et diliget te.
Da sapienti occasionem, et addetur ei sapientia.
   Doce justum, et festinabit accipere.
Principium sapientiae, timor Domini:
   et scientia sanctorum, prudentia.
Per me enim multiplicabuntur dies tui,
   et addentur tibi anni vitae.
Si sapiens fueris, tibimetipsi eris:
   si autem illusor, solus portabis malum.
[Col. 1252B] Mulier stulta et clamosa,
   plenaque illecebris, et nihil omnino sciens,
Sedit in foribus domus suae
   super sellam in excelso urbis loco,
Ut vocaret transeuntes per viam,
   et pergentes itinere suo:
Quis est parvulus? declinet ad me,
   Et vecordi locuta est:
Aquae furtivae dulciores sunt,
   et panis absconditus suavior.
Et ignoravit quod ibi gigantes sint,
   et in profundis inferni convivae ejus.

PARABOLAE SALOMONIS.

[Cap. X.] Filius sapiens laetificat patrem:
   filius vero stultus moestitia est matris suae.
Non proderunt thesauri impietatis:
   justitia vero liberabit a morte.
Non affliget Dominus fame animam justi,
   et insidias impiorum subvertet. [a 1Kb]
[Col. 1252C] Egestatem operata est manus remissa:
   ÷ manus autem fortium divitias parat.
Qui congregat in messe, filius sapiens est:
   qui autem stertit aestate, filius confusionis.
Benedictio Domini super caput justi:
   os autem impiorum operit iniquitatem.
Memoria justi cum laudibus,
   et nomen impiorum putrescet.
Sapiens corde praecepta suscipiet:
   stultus caeditur labiis.
Qui ambulat simpliciter, ambulat confidenter:
   qui autem depravat vias suas, manifestus erit.
Qui annuit oculo, dabit dolorem:
   stultus labiis verberabitur.
Vena Vitae, os justi:
   et os impiorum operiet iniquitatem.
Odium suscitat rixas:
   et universa delicta operiet charitas.
In labiis sapientis invenitur sapientia:
   [Col. 1252D] et virga in dorso ejus qui indiget corde.
Sapientes abscondunt scientiam:
   os autem stulti confusioni proximum est.
Substantia divitis, urbs fortitudinis ejus:
   pavor pauperum, egestas eorum.
Opus justi ad vitam:
   fructus autem impii ad peccatum.
Via vitae, custodienti disciplinam:
   qui autem increpationes relinquit, errat.
Abscondunt odium labia mendacia:
   qui profert contumeliam, insipiens est.
In multiloquio peccatum non deerit;
   qui autem moderatur labia sua, prudentissimus est.
Argentum electum, lingua justi:
   [Col. 1253A] cor autem impiorum pro nihilo.
Labia justi erudiunt plurimos:
   qui autem indocti sunt, in cordis egestate morientur.
Benedictio Domini divites facit,
   nec sociabitur eis afflictio.
Quasi per risum stultus operatur scelus:
   sapientia autem est viro prudentia.
Quod timet impius, veniet super eum:
   desiderium suum justis dabitur.
Quasi tempestas transiens, non erit impius:
   justus autem quasi fundamentum sempiternum.
Sicut acetum dentibus, et fumus oculis,
   sic piger his qui miserunt eum.
Timor Domini apponet dies:
   et anni impiorum breviabuntur.
Exspectatio justorum laetitia:
   spes autem impiorum peribit,
Fortitudo simplicis via Domini:
   et pavor his, qui operantur malum.
[Col. 1253B] Justus in aeternum non commovebitur:
   impii autem non habitabunt super terram.
Os justi parturiet sapientiam:
   lingua pravorum peribit.
Labia justi considerant placita:
   et os impiorum perversa.
[Cap. XI.] Statera dolosa, abominatio apud Dominum:
   et pondus aequum, voluntas ejus.
Ubi fuerit superbia, ibi erit et contumelia.
   ubi autem humilitas, ibi et sapientia.
Simplicitas justorum diriget eos:
   et supplantatio perversorum vastabit illos.
Non proderunt divitiae in die ultionis:
   justitia autem liberabit a morte.
Justitia simplicis diriget viam ejus:
   et in impietate sua corruet impius.
Justitia rectorum liberabit eos:
   et in insidiis suis capientur iniqui.
Mortuo homine impio, nulla erit ultra spes:
   [Col. 1253C] et exspectatio sollicitorum peribit.
Justus de angustia liberatus est:
   et tradetur impius pro eo.
Simulator ore decipit amicum suum:
   justi autem liberabuntur scientia.
In bonis justorum exsultabit civitas:
   et in perditione impiorum erit laudatio.
Benedictione justorum exaltabitur civitas:
   et ore impiorum subvertetur.
Qui despicit amicum suum, indigens corde est:
   vir autem prudens tacebit.
Qui ambulat fraudulenter, revelat arcana:
   Qui autem fidelis est animi, celat amici commissum:
Ubi non est gubernator, populus corruet;
   salus autem ubi multa consilia.
Affligetur malo, qui fidem facit pro extraneo:
   qui autem cavet laqueos, securus erit.
Mulier gratiosa [a 1Kb] inveniet [Al. habebit] gloriam:
   et robusti habebunt divitias.
Benefacit animae suae vir misericors:
   [Col. 1253D] qui autem crudelis est, et propinquos abjicit.
Impius facit opus instabile:
   seminanti autem justitiam merces fidelis.
Clementia praeparat vitam:
   et sectatio malorum mortem.
Abominabile Domino pravum cor:
   et voluntas ejus in iis, qui simpliciter ambulant.
Manus in manu non erit innocens malus.
   semen autem justorum salvabitur.
Circulus aureus in naribus suis:
   mulier pulchra et fatua.
[Col. 1254A] Desiderium justorum omne bonum est:
   praestolatio impiorum furor.
Alii dividunt propria, et ditiores fiunt:
   alii rapiunt non sua, et semper in egestate sunt.
Anima, quae benedicit, impinguabitur:
   et qui inebriat, ipse quoque inebriabitur.
Qui abscondit frumenta, maledicetur in populis:
   benedictio autem super caput vendentium.
Bene consurgit diluculo qui quaerit bona:
   qui autem investigator malorum est, opprimetur
      ab eis.
Qui confidit in divitiis, corruet.
   justi autem quasi virens folium germinabunt.
Qui conturbat domum suam, possidebit ventos
   et qui stultus est, serviet sapienti.
Fructus justi lignum vitae:
   et qui suscipit animas sapiens est.
Si justus in terra recipit:
   quanto magis impius et peccator?
[Cap. XII.] Qui diligit disciplinam, diligit scientiam:
   [Col. 1254B] qui autem odit increpationes, insipiens est,
Qui bonus est, hauriet a Domino gratiam:
   qui autem confidit in cogitationibus suis, impie agit.
Non roborabitur homo ex impietate:
   et radix justorum non commovebitur.
Mulier diligens, corona est viro suo:
   et putredo in ossibus ejus, quae confusione res dignas gerit:
Cogitationes justorum judicia:
   et consilia impiorum fraudulenta.
Verba impiorum insidiantur sanguini:
   os justorum liberabit eos.
Verte impios, et non erunt:
   domus autem justorum permanebit.
Doctrina sua noscetur vir:
   qui autem vanus et excors est, patebit contemptui.
Melior est pauper et sufficiens sibi,
   quam gloriosus et indigens pane.
Novit justus animam jumentorum suorum:
   [Col. 1254C] viscera autem impiorum crudelia.
Qui operatur terram suam, satiabitur panibus:
   qui autem sectatur otium, stultissimus est [b 1Kb] .
÷ Desiderium impii munimentum est pessimorum:
   radix autem justorum proficiet.
Propter peccata labiorum ruina proximat malo:
   effugiet autem justus de angustia.
De fructu oris sui unusquisque replebitur bonis,
   et juxta opera manuum suarum retribuetur ei.
Via stulti recta in oculis ejus:
   qui autem sapiens est, audit consilia.
Fatuus statim indicat iram suam:
   qui autem dissimulat injuriam, callidus est:
Qui quod novit loquitur, [c 1Kb] index justitiae est:
   qui autem mentitur, testis est fraudulentus.
Est qui promittit, et quasi gladio pungitur conscientiae:
   lingua autem sapientium sanitas est.
Labium veritatis firmum erit in perpetuum:
   qui autem testis est repentinus, concinnat linguam
      [Col. 1254D] mendacii.
Dolus in corde cogitantium mala,
   qui autem ineunt pacis consilia, sequitur eos gaudium.
Non contristabit justum quidquid ei acciderit:
   impii autem replebuntur malo.
Abominatio Domino labia mendacia:
   qui autem fideliter agunt, placent ei.
Homo versutus celat scientiam:
   et cor insipientium provocat stultitiam.
Manus fortium dominabitur:
   [Col. 1255A] quae autem remissa est, tributis serviet.
Moeror in corde viri humiliabit illum,
   et sermone bono laetificabitur.
Qui negligit damnum propter amicum, justus est:
   iter autem impiorum decipiet eos.
Non inveniet fraudulentus lucrum:
   et substantia hominis erit auri pretium.
In semita justitiae, vita:
   iter autem devium ducit ad mortem.
[Cap. XIII.] Filius sapiens, doctrina patris:
   qui autem illusor est, non audit cum arguitur.
De fructu oris homo satiabitur bonis:
   anima autem praevaricatorum iniqua.
Qui custodit os suum, custodit animam suam:
   qui autem inconsideratus est ad loquendum, sentiet mala.
Vult et non vult piger:
   anima autem operantium impinguabitur.
Verbum mendax justus detestabitur:
   impius autem confundit, et confundetur.
[Col. 1255B] Justitia custodit innocentis viam:
   impietas autem peccatorem supplantat.
Et quasi dives, cum nihil habeat:
   et est quasi pauper, cum in multis divitiis sit.
Redemptio animae viri, divitiae suae;
   qui autem pauper est, increpationem non sustinet.
Lux justorum laetificat:
   lucerna autem impiorum exstinguetur.
Inter superbos semper jurgia sunt:
   qui autem agunt cuncta cum consilio, reguntur
      sapientia.
Substantia festinata minuetur:
   quae autem paulatim colligitur manu, multiplicabitur.
Spes, quae differtur, affligit animam:
   lignum vitae desiderium veniens.
Qui detrahit alicui rei, ipse in futurum obligat se:
   qui autem timet praeceptum, in pace versabitur [a 1Kb]
÷ Lex sapientis fons vitae,
   [Col. 1255C] ut declinet a ruina mortis.
Doctrina bona dabit gratiam:
   in itinere contemptorum vorago.
Astutus omnia agit cum consilio:
   qui autem fatuus est, aperit stultitiam.
Nuntius impii cadet in malum.
   legatus fidelis sanitas.
Egestas et ignominia ei qui deserit disciplinam:
   qui acquiescit arguenti, glorificabitur.
Desiderium si compleatur, delectat animam:
   detestantur stulti eos, qui fugiunt mala.
Qui cum sapientibus graditur, sapiens erit:
   amicus stultorum efficietur similis.
Peccatores persequitur malum,
   et justis retribuentur bona.
Bonus relinquit haeredes filios, et nepotes:
   et custoditur justo substantia peccatoris.
Multi cibi in novalibus patrum:
   et aliis congregantur absque judicio.
Qui parcit virgae, odit filium suum:
   [Col. 1255D] qui autem diligit illum, instanter erudit.
Justus comedit, et replet animam suam:
   venter autem impiorum insaturabilis.
[Cap. XIV.] Sapiens mulier aedificat domum suam,
      insipiens exstructam quoque destruet manibus.
[Col. 1256A] Ambulans recto itinere, et timens Deum,
   despicitur ab eo, qui infami graditur via.
In ore stulti virga superbiae:
   labia autem sapientium custodiunt eos.
Ubi non sunt boves, praesepe vacuum est;
   ubi autem plurimae segetes, ibi manifesta fortitudo
      bovis.
Testis fidelis non mentitur:
   profert autem mendacium dolosus testis.
Quaerit derisor sapientiam, et non inveniet:
   doctrina prudentium facilis.
Vade contra virum stultum,
   et nescit labia prudentiae.
Sapientia callidi est intelligere viam suam:
   et imprudentia stultorum errans.
Stultus illudet peccatum,
   et inter justos morabitur gratia.
Cor quod novit amaritudinem animae suae,
   in gaudio ejus non miscebitur extraneus.
Domus impiorum delebitur:
   [Col. 1256B] tabernacula vero justorum germinabunt.
Est via, quae videtur homini justa:
   novissima autem ejus deducunt ad mortem.
Risus dolore miscebitur,
   et extrema gaudii luctus occupat.
Viis suis replebitur stultus,
   et super eum erit vir bonus.
Innocens credit omni verbo:
   astutus considerat gressus suos [b 1Kb] .
Sapiens timet, et declinat a malo.
   stultus transilit, et confidit.
Impatiens operabitur stultitiam:
   et vir versutus odiosus est.
Possidebunt parvuli stultitiam.
   et astuti exspectabunt scientiam:
Jacebuut mali ante bonos:
   et impii ante portas justorum.
Etiam proximo suo pauper odiosus erit:
   amici vero divitum multi.
[Col. 1256C] Qui despicit proximum suum, peccat:
Qui autem miseretur pauperis, beatus erit [c 1Kb] .
Errant qui operantur malum:
   misericordia et veritas praeparant bona.
In omni opere erit abundantia:
   ubi autem verba sunt plurima, ibi frequenter
      egestas.
Corona sapientium, divitiae eorum:
   fatuitas stultorum, imprudentia.
Liberat animas testis fidelis:
   et profert mendacia versipellis.
In timore Domini fiducia fortitudinis,
   et filiis ejus erit spes.
Timor Domini fons vitae,
   ut declinent a ruina mortis.
In multitudine populi dignitas regis:
   et in paucitate plebis ignominia principis.
Qui patiens est, multa gubernatur prudentia:
   qui autem impatiens est, exaltat stultitiam suam.
Vita carnium, sanitas cordis:
   [Col. 1256D] putredo ossium, invidia.
Qui calumniatur egentem, exprobrat factori ejus:
   honorat autem eum, qui miseretur pauperis.
In malitia sua expelletur impius:
   sperat autem justus in morte sua:
[Col. 1257A] in corde prudentis requiescit sapientia,
   et indoctos quosque erudiet.
Justitia elevat gentem:
   miseros facit populos peccatum.
Acceptus est regi minister intelligens:
   iracundiam ejus inutilis sustinebit.
[Cap. XV.] Responsio mollis frangit iram:
   sermo durus suscitat furorem.
Lingua sapientium ornat scientiam:
   os fatuorum ebullit stultitiam.
In omni loco oculi Domini
   contemplantur malos et bonos.
Lingua placabilis, lignum vitae:
   quae autem immoderata est, conteret spiritum.
Stultus irridet disciplinam patris sui:
   qui autem custodit increpationes, astutior fiet [a 1Kb] .
Domus justi plurima fortitudo,
   et in fructibus impii conturbatio.
Labia sapientium disseminabunt scientiam:
   cor stultorum dissimile erit.
[Col. 1257B] Victimae impiorum abominabiles Domino:
   vota justorum placabilia.
Abominatio est Domino via impii:
   qui sequitur justitiam, diligitur ab eo.
Doctrina mala deserenti viam [b 1Kb] :
   qui increpationes odit, morietur.
Infernus, et perditio coram Domino:
   quanto magis corda filiorum hominum!
Non amat pestilens eum, qui se corripit:
   nec ad sapientes graditur.
Cor gaudens exhilarat faciem:
   in moerore animi dejicitur spiritus.
Cor sapientis quaerit doctrinam:
   et os stultorum pascitur imperitia.
Omnes dies pauperis, mali:
   secura mens quasi juge convivium.
Melius est parum cum timore Domini,
   quam thesauri magni et insatiabiles.
Melius est [c 1Kb] vocare [Al. vocari] ad olera cum charitate,
   [Col. 1257C] quam ad vitulum saginatum cum odio.
Vir iracundus provocat rixas:
   qui patiens est, mitigat suscitatas.
Iter pigrorum quasi sepes spinarum:
   via justorum absque offendiculo.
Filius sapiens laetificat patrem:
   et stultus homo despicit matrem suam:
Stultitia gaudium stulto:
   et vir prudens dirigit gressus.
Dissipantur cogitationes, ubi non est consilium.
   ubi vero sunt plures consiliarii, confirmantur.
Laetatur homo in sententia oris sui:
   et sermo opportunus est optimus.
Semita vitae super eruditum,
   ut declinet de inferno novissimo.
Domum superborum demolietur Dominus:
   et firmos faciet terminos viduae.
Abominatio Domini cogitationes malae,
   et purus sermo pulcherrimus [d 1Kb] .
[Col. 1257D] Conturbat domum suam qui sectatur avaritiam:
   qui autem odit munera, vivet [e 1Kb] .
[Col. 1258A] Mens justi meditabitur obedientiam [f 1Kb] [Al. sapientiam]:
   os impiorum redundat malis.
Longe est Dominus ab impiis:
   et orationes justorum exaudiet.
Lux oculorum laetificat animam:
   fama bona impinguat ossa.
Auris, quae audit increpationes vitae,
   in medio sapientium commorabitur.
Qui abjicit disciplinam, despicit animam suam:
   qui autem acquiescit increpationibus, sessor est
      cordis.
Timor Domini, disciplina sapientiae:
   et gloriam praecedit humilitas.
[Cap. XVI.] Hominis est animam praeparare:
   et Domini gubernare linguam.
Omnes viae hominis patent oculis ejus:
   spirituum ponderator est Dominus.
Revela Domino opera tua,
   et dirigentur cogitationes tuae.
Universa propter semetipsum operatus est Dominus;
   [Col. 1258B] impium quoque ad diem malum.
Abominatio Domini omnis arrogans:
   etiam si manu ad manum fuerit, non est innocens [g 1Kb] .
Misericordia et veritate redimitur iniquitas:
   et in timore Domini declinatur a malo.
Cum placuerint Domino viae hominis,
   inimicos quoque ejus convertet ad pacem.
Melius est parum cum justitia,
   quam multi fructus cum iniquitate.
Cor hominis disponit viam suam:
   sed Domini est dirigere gressus ejus.
Divinatio in labiis regis,
   in judicio non errabit os ejus.
Pondus et statera judicia Domini sunt:
   et opera ejus omnes lapides [h 1Kb] sacculi,
Abominabiles regi qui agunt impie:
   quoniam justitia firmatur solium.
[Col. 1258C] Voluntas regum labia justa:
   qui recta loquitur, diligetur.
Indignatio regis, nuntii mortis:
   et vir sapiens placabit eam.
In hilaritate vultus regis, vita:
   et clementia ejus quasi imber serotinus.
Posside sapientiam, quia auro melior est:
   et acquire prudentiam, quia pretiosior est argento.
Semita justorum declinat mala:
   custos animae suae servat viam suam.
Contritionem praecedit superbia.
   et ante ruinam exaltabitur spiritus.
Melius est humiliari cum mitibus,
   quam dividere spolia cum superbis.
Eruditus in verbo reperiet bona:
   et qui in Domino sperat, beatus est.
Qui sapiens corde est, appellabitur prudens:
   et qui dulcis eloquio, majora percipiet.
Fons vitae eruditio possidentis,
   [Col. 1258D] doctrina stultorum fatuitas.
Cor sapientis erudiet os ejus:
   [Col. 1259A] et labiis illius addet gratiam.
Favus mellis, verba composita:
   dulcedo animae, sanitas ossium.
Est via quae videtur homini recta:
   et novissima ejus ducunt ad mortem.
Anima laborantis laborat sibi,
   quia compulit eum os suum.
Vir impius fodit malum,
   et in labiis ejus ignis ardescit.
Homo perversus suscitat lites:
   et verbosus separat principes.
Vir iniquus lactat amicum suum:
   et ducit eum per viam non bonam.
Qui attonitis oculis cogitat prava,
   mordens labia sua perficit malum.
Corona dignitatis senectus,
   quae in viis justitiae reperietur.
Melior est patiens viro forti:
   et qui dominatur animo suo, expugnatore urbium:
[Col. 1259B] Sortes mittuntur in sinum,
   sed a Domino temperantur.
[Cap. XVII.] Melior est buccella sicca cum gaudio,
   quam domus plena victimis cum jurgio.
Servus sapiens dominabitur filiis stultis,
   et inter fratres haereditatem dividet.
Sicut igne probatur argentum, et aurum camino:
   ita corda probat Dominus.
Malus obedit linguae iniquae,
   et fallax obtemperat labiis mendacibus.
Qui despicit pauperem, exprobrat factori ejus:
   et qui ruina laetatur alterius, non erit impunitus.
Corona senum filii filiorum;
   et gloria filiorum patres eorum.
Non decent stultum verba composita;
   nec principem labium mentiens.
Gemma gratissima, exspectatio praestolantis:
   quocumque se vertit, prudenter intelligit.
Qui celat delictum, quaerit amicitias:
   qui altero sermone repetit, separat foederatos.
[Col. 1259C] Plus proficit correptio apud prudentem,
   quam centum plagae apud stultum.
Semper jurgia quaerit malus:
   angelus autem crudelis mittetur contra eum.
Expedit magis ursae occurrere raptis fetibus,
   quam fatuo confidenti sibi in stultitia sua.
Qui reddit mala pro bonis,
   non recedet malum de domo ejus.
Qui dimittit aquam, caput est jurgiorum:
   et antequam patiatur contumeliam, judicium deserit.
Qui justificat impium, et qui condemnat justum,
   abominabilis est uterque apud Deum.
Quid prodest stulto habere divitias,
   cum sapientiam emere non possit [a 1Kb] ?
Omni tempore diligit qui amicus est:
   et frater in angustiis comprobatur.
Homo stultus plaudet manibus,
   cum spoponderit pro amico suo.
Qui meditatur discordiam, dirigit rixas:
   [Col. 1259D] et qui exaltat [b 1Kb] ostium, quaerit ruinam.
Qui perversi cordis est, non inveniet bonum:
   et qui vertit linguam, incidet in malum.
Natus est stultus in ignominiam suam:
   [Col. 1260A] sed nec pater in fatuo laetabitur.
Animus gaudens aetatem floridam facit:
   spiritus tristis exsiccat ossa.
Munera de sinu impius accipit,
   ut pervertat semitas judicii.
In facie prudentis lucet sapientia:
   oculi stultorum in finibus terrae.
Ira patris, filius stultus:
   et dolor matris quae genuit eum.
Non est bonum damnum inferre justo,
   nec percutere principem, qui recta judicat.
Qui moderatur sermones suos, doctus et prudens est:
   et pretiosi spiritus vir eruditus.
Stultus quoque si tacuerit, sapiens reputabitur:
   et si compresserit labia sua, intelligens.
[Cap. XVIII.] Occasiones [c 12Kb] quaerit qui vult recedere
      ab amico:
   omni tempore erit exprobrabilis.
Non recipit stultus verba prudentiae:
   nisi ea dixeris, quae versantur in corde ejus.
[Col. 1260B] Impius, cum in profundum venerit peccatorum, contemnit:
   sed sequitur eum ignominia et opprobrium.
Aqua profunda verba ex ore viri:
   et torrens redundans fons sapientiae.
Accipere personam impii non est bonum,
   ut declines a veritate judicii.
Labia stulti miscent se rixis:
   et os ejus jurgia provocat.
Os stulti contritio ejus:
et labia ipsius, ruina animae ejus.
Verba bilinguis, quasi simplicia:
   et ipsa perveniunt ad [Al. usque ad] interiora ventris.
[d 1Kb] Qui mollis et dissolutus est in opere suo,
   frater est sua opera dissipantis.
Turris fortissima, nomen Domini:
   ad ipsum currit justus, et exaltabitur.
Substantia divitis urbs roboris ejus,
   et quasi murus validus circumdans eum.
[Col. 1260C] Antequam conteratur, exaltatur cor hominis:
   et antequam glorificetur, humiliatur.
Qui prius respondet quam audiat
   stultum se esse demonstrat, et confusione dignum.
Spiritus viri sustentat imbecillitatem suam:
   spiritum vero ad irascendum facilem quis poterit
      sustinere?
Cor prudens possidebit scientiam:
   et auris sapientium quaerit doctrinam.
Donum hominis dilatat viam ejus,
   et ante principes spatium ei facit.
Justus, prior est accusator sui:
   venit amicus ejus, et investigabit eum.
Contradictiones comprimit sors,
   et inter potentes quoque dijudicat.
Frater, qui adjuvatur a fratre, quasi civitas firma;
   et judicia quasi vectes urbium.
De fructu oris viri replebitur venter ejus:
   et genimina labiorum ipsius saturabunt eum.
Mors, et vita in manu linguae:
   [Col. 1260D] qui diligunt eam, comedent fructus ejus.
Qui invenit mulierem [e 1Kb] bonam, invenit bonum:
   et hauriet jucunditatem a Domino [f 1Kb] .
Cum obsecrationibus loquetur pauper:
   [Col. 1261A] et dives effabitur rigide.
Vir [a 1Kb] amabilis [Al. amicabilis] ad societatem,
   magis amicus erit, quam frater.
[Cap. XIX.] Melior est pauper, qui ambulat in simplicitate sua,
   quam [b 1Kb] torquens labia sua insipiens.
Ubi non est scientia animae, non est bonum:
   et qui festinus est pedibus, offendet.
Stultitia hominis supplantat gressus ejus:
   et contra Deum fervet animo suo:
Divitiae addunt amicos plurimos:
   a paupere autem et hi, quos habuit, separantur.
Testis falsus non erit impunitus:
   et qui mendacia loquitur, non effugiet.
Multi colunt personam potentis,
   et amici sunt dona tribuentis.
Fratres hominis pauperis oderunt eum:
   insuper et amici procul recesserunt ab eo.
Qui tantum verba sectatur, nihil habebit:
   qui autem possessor est mentis, diligit animam
      [Col. 1261B] suam,
   et custos prudentiae inveniet bona.
Testis falsus non erit impunitus:
   et qui loquitur mendacia, peribit.
Non decent stultum deliciae,
   nec servum dominari principibus.
Doctrina viri per patientiam noscitur:
   et gloria ejus est iniqua praetergredi.
Sicut fremitus leonis, ita et regis ira:
   et sicut ros super herbam, ita hilaritas ejus.
Dolor patris, filius stultus:
   et tecta jugiter perstillantia, litigiosa mulier,
Domus, et divitiae dantur a patribus:
   a Domino autem proprie uxor prudens.
Pigredo immittit soporem,
   et anima dissoluta esuriet.
Qui custodit mandatum, custodit animam suam:
   qui autem negligit vias suas, mortificabitur.
Feneratur Domino qui miseretur pauperis:
   [Col. 1261C] et vicissitudinem suam reddet ei:
Erudi filium tuum, ne desperes:
   ad interfectionem autem ejus ne ponas animam
      tuam.
Qui impatiens est, sustinebit damnum:
   et cum rapuerit, aliud apponet.
Audi consilium, et suscipe disciplinam,
   ut sis sapiens in novissimis tuis.
Multae cogitationes in corde viri:
   voluntas autem Domini permanebit.
Homo indigens misericors est:
   et melior est pauper, quam vir mendax.
Timor Domini ad vitam:
   et in plenitudine commorabitur, absque visitatione pessimi [Al. pessima].
Abscondit piger manum suam sub ascella,
   nec ad os suum applicat eam.
Pestilente flagellato, stultus sapientior erit:
   si autem corripueris sapientem, intelliget disciplinam.
[Col. 1261D] Qui affligit patrem, et fugat matrem,
   ignominiosus est et infelix.
Non cesses, fili, audire doctrinam,
   nec ignores sermones scientiae.
Testis iniquus deridet judicium:
   [Col. 1262A] et os impiorum devorat iniquitatem.
Parata sunt derisoribus judicia:
   et mallei percutientes stultorum corporibus.
[Cap. XX.] Luxuriosa res, vinum, et tumultuosa
      ebrietas.
   quicumque his delectatur, non erit sapiens.
Sicut rugitus leonis, ita terror regis:
   qui provocat eum, peccat in animam suam.
Honor est homini, qui separat se a contentionibus:
   omnes autem stulti miscentur contumeliis.
Propter frigus piger arare noluit:
   mendicabit ergo aestate, et non dabitur illi.
Sicut aqua profunda, sic consilium in corde viri:
   sed homo sapiens exhauriet illud.
Multi homines misericordes vocantur:
   virum autem fidelem quis inveniet?
Justus, qui ambulat in simplicitate sua,
   beatos post se filios derelinquet.
Rex, qui sedet in solio judicii,
   dissipat omne malum intuitu suo.
[Col. 1262B] Quis potest dicere: Mundum est cor meum,
   purus sum a peccato?
Pondus et pondus, mensura et mensura:
   utrumque abominabile est apud Deum.
Ex studiis suis intelligitur puer,
   si munda et recta sint opera ejus.
Aurem audientem, et oculum videntem,
   Dominus fecit utrumque.
Noli diligere somnum, ne te egestas opprimat:
   aperi oculos tuos, et saturare panibus.
Malum est, malum est, dicit omnis emptor:
   et cum recesserit, tunc gloriabitur.
Est aurum, et multitudo gemmarum:
   vas autem pretiosum labia scientiae.
Tolle vestimentum ejus, qui fidejussor exstitit alieni,
   et pro extraneis aufer pignus ab eo.
Suavis est homini panis mendacii:
   et postea implebitur os ejus calculo.
Cogitationes consiliis roborantur:
   [Col. 1262C] et gubernaculis tractanda sunt bella,
Ei, qui revelat mysteria, et ambulat fraudulenter,
   et dilatat labia sua, ne commiscearis.
Qui maledicit patri suo, et matri,
   exstinguetur lucerna ejus in mediis tenebris.
Haereditas, ad quam festinatur in principio,
   in novissimo benedictione carebit.
Ne [c 1Kb] dicas: Reddam malum:
   exspecta Dominum, et liberabit te.
Abominatio est apud Dominum pondus et pondus:
   statera dolosa non est bona.
A Domino diriguntur gressus viri:
   quis autem hominum intelligere potest viam
      suam?
Ruina est hominis devorare [d 1Kb] sanctos,
   et post vota tractare.
Dissipat impios rex sapiens,
   et incurvat super eos fornicem.
Lucerna Domini spiraculum hominis,
   quae investigat omnia secreta ventris.
[Col. 1262D] Misericordia et veritas custodiunt regem,
   et roboratur clementia thronus ejus.
Exsultatio juvenum fortitudo eorum;
   et dignitas senum, canities.
Livor vulneris absterget mala:
   [Col. 1263A] et plagae in secretioribus ventris.
[Cap. XXI.] Sicut divisiones aquarum, ita cor regis
      in manu Domini:
   quocumque voluerit, inclinabit illud.
Omnis via viri recta sibi videtur:
   appendit autem corda Dominus.
Facere misericordiam et judicium,
   magis placet Domino, quam victimae.
Exaltatio oculorum et dilatatio cordis:
   lucerna impiorum peccatum.
Cogitationes robusti semper in abundantia:
   omnis autem piger semper in egestate.
Qui congregat thesauros lingua mendacii,
   vanus [a 4Kb] est, et impingetur ad laqueos mortis.
Rapinae impiorum detrahent eos,
   quia noluerunt facere judicium.
Perversa via viri, aliena est:
   qui autem mundus est, rectum opus ejus.
Melius est sedere in angulo domatis,
   quam cum muliere litigiosa, et in domo communi.
[Col. 1263B] Anima impii desiderat malum,
   non miserebitur proximo suo.
Mulctato pestilente, sapientior erit parvulus:
   et si sectetur sapientem, sumet scientiam.
Excogitat justus de domo impii,
   ut detrahat impios a malo.
Qui obturat aurem suam ad clamorem pauperis,
   et ipse clamabit, et non exaudietur.
Munus absconditum exstinguit iras,
   et donum in sinu indignationem maximam.
Gaudium justo est facere judicium,
   et pavor operantibus iniquitatem.
Vir, qui erraverit a via doctrinae,
   in coetu gigantum commorabitur.
Qui diligit epulas, in egestate erit:
   qui amat vinum, et pinguia, non ditabitur.
Pro justo datur impius:
   et pro rectis iniquus.
Melius est habitare in terra deserta,
   [Col. 1263C] quam cum muliere rixosa et iracunda.
Thesaurus desiderabilis, et oleum in habitaculo justi:
   et imprudens homo dissipabit illud.
Qui sequitur justitiam et misericordiam,
   inveniet vitam, justitiam, et gloriam.
Civitatem fortium ascendit sapiens,
   et destruxit robur fiduciae ejus.
Qui custodit os suum, et linguam suam,
   custodit ab angustiis animam suam.
Superbus et arrogans vocatur indoctus,
   qui in ira operatur superbiam.
Desideria occidunt pigrum:
   noluerunt enim quidquam manus ejus operari;
Tota die concupiscit et desiderat:
   qui autem justus est, tribuet, et non cessabit.
Hostiae impiorum abominabiles,
   quia offeruntur ex scelere.
Testis mendax peribit:
   vir obediens loquetur victoriam.
Vir impius procaciter obfirmat vultum suum:
   [Col. 1263D] qui autem rectus est, corrigit viam suam.
Non est sapientia, non est prudentia,
   non est consilium contra Dominum.
Equus paratur ad diem belli:
   Dominus autem salutem tribuit.
[Cap. XXII.] Melius est nomen bonum, quam divitiae
      multae:
   super argentum et aurum, gratia bona.
Dives et pauper obviaverunt sibi:
   utriusque operator est Dominus.
Callidus vidit malum, et abscondit se:
   innocens pertransiit, et afflictus est damno.
Finis modestiae timor Domini,
   divitiae et gloria et vita.
[Col. 1264A] Arma et gladii in via perversi:
   custos autem animae suae longe recedit ab eis.
Proverbium est: Adolescens juxta viam suam,
   etiam cum senuerit, non recedet ab ea.
Dives pauperibus imperat:
   et qui accipit mortuum, servus est fenerantis,
Qui seminat iniquitatem, metet mala,
   et virga irae suae consummabitur.
Qui pronus est ad misericordiam, benedicetur:
   de panibus enim suis dedit pauperi [b 1Kb] .
Ejice derisorem, et exibit cum eo jurgium,
   cessabuntque causae et contumeliae.
Qui diligit cordis munditiam,
   propter gratiam labiorum suorum habebit amicum
      regem.
Oculi Domini custodiunt scientiam:
   et supplantantur verba iniqui.
Dicit piger: Leo est foris,
   in medio platearum occidendus sum.
Fovea profunda os alienae:
   [Col. 1264B] cui iratus est Dominus, incidet in eam.
Stultitia colligata est in corde pueri,
   et virga disciplinae fugabit eam.
Qui calumniatur pauperem, ut augeat divitias suas,
      dabit ipse ditiori, et egebit.
Inclina aurem tuam, et audi verba sapientium:
   appone autem cor ad doctrinam meam.
Quae pulchra erit tibi, cum servaveris eam in ventre
      [Al. corde] tuo,
   et redundabit in labiis tuis:
Ut sit in Domino fiducia tua,
   unde et ostendi eam tibi hodie.
Ecce descripsi eam tibi tripliciter,
   in cogitationibus et scientia:
Ut ostenderem tibi firmitatem, et eloquia veritatis,
   respondere ex his, illis qui miserunt te.
Non facias violentiam pauperi, quia pau per est:
   neque conteras egenum in porta:
Quia judicabit Dominus causam ejus,
   [Col. 1264C] et configet eos, qui confixerunt animam ejus,
Noli esse amicus homini iracundo,
   neque ambules cum viro furioso:
Ne forte discas semitas ejus,
   et sumas scandalum animae tuae.
Noli esse cum his, qui defigunt manus suas,
   et qui vades se offerunt pro debitis:
Si enim non habes unde restituas,
   quid causae est ut tollat operimentum de cubili tuo?
Ne transgrediaris terminos antiquos,
   quos posuerunt patres tui.
Vidisti virum velocem in opere suo,
   coram regibus stabit,
   nec erit ante ignobiles.
[Cap. XXIII.] Quando sederis, ut comedas cum
      principe,
   diligenter attende quae posita sunt ante faciem
      tuam:
Et statue cultrum in gutture tuo,
   si tamen habes in potestate animam tuam,
   [Col. 1264D] ne desideres de cibis ejus, in quo est panis mendacii.
Noli laborare ut diteris:
   sed prudentiae tuae pone modum.
Ne erigas oculos tuos ad opes, quas habere non
      potes:
   quia facient sibi pennas quasi aquilae,
   et volabunt in coelum.
Ne comedas cum homine invido,
   et ne desideres cibos ejus:
Quoniam in similitudinem harioli et conjectoris,
   aestimat quod ignorat.
Comede et bibe, dicet tibi:
   et mens ejus non est tecum.
[Col. 1265A] Cibos, quos comederas, evomes,
   et perdes pulchros sermones tuos.
In auribus insipientium ne loquaris:
   quia despicient doctrinam eloquii tui.
Ne attingas terminos [a 1Kb] parvulorum:
   et agrum pupillorum ne introeas.
Propinquus enim illorum fortis est:
   et ipse judicabit contra te causam illorum.
Ingrediatur ad doctrinam cor tuum,
   et aures tuae ad verba scientiae.
Noli subtrahere a puero disciplinam:
   si enim percusseris eum virga, non morietur.
Tu virga percuties eum:
   et animam ejus de inferno liberabis.
Fili mi, si sapiens fuerit animus tuus,
   gaudebit tecum cor meum:
Et exsultabunt renes mei,
   cum locuta fuerint rectum labia tua.
Non aemuletur cor tuum peccatores:
   sed in timore Domini esto tota die:
[Col. 1265B] Quia habebis spem in novissimo,
   et praestolatio tua non auferetur.
Audi, fili mi, et esto sapiens:
   et dirige in via animum tuum.
Noli esse in conviviis potatorum,
   nec in comessationibus eorum, qui carnes ad vescendum conferunt:
Quia vacantes potibus, et dantes symbola consumentur,
   et vestietur pannis dormitatio.
Audi patrem tuum, qui genuit te.
   et ne contemnas cum senuerit mater tua.
Veritatem eme, et noli vendere
   sapientem, et doctrinam, et intelligentiam.
Exsultat gaudio pater justi:
   qui sapientiam genuit, laetabitur in eo.
Gaudeat pater tuus, et mater tua,
   et exsultet quae genuit te.
Praebe, fili mi, cor tuum mihi:
   [Col. 1265C] et oculi tui vias meas custodiant.
Fovea enim profunda est meretrix,
   et puteus angustus, aliena.
Insidiatur in via quasi latro,
   et quos incautos viderit, interficiet,
[b 1Kb] Cui vae? cujus patri vae?
   cui rixae? cui foveae?
   cui sine causa vulnera?
   cui suffusio oculorum?
Nonne his qui commorantur in vino,
   et student calicibus epotandis?
Ne intuearis vinum quando flavescit,
   cum splenduerit in vitro color ejus.
Ingreditur blande, sed in novissimo mordebit ut coluber,
   et sicut regulus venena diffundet.
Oculi tui videbunt extraneas,
   et cor tuum loquetur perversa.
Et eris sicut dormiens in medio mari,
   et quasi sopitus gubernator, amisso clavo:
[Col. 1265D] Et dices: Verberaverunt me, sed non dolui:
   traxerunt me, et ego non sensi:
   quando evigilabo, et rursus vina reperiam?
[Cap. XXIV.] Ne aemuleris viros malos,
   nec desideres esse cum eis:
Quia rapinas meditatur mens eorum,
   et fraudes labia eorum loquuntur.
Sapientia aedificabitur domus,
   et prudentia roborabitur.
[Col. 1266A] In doctrina replebuntur cellaria,
   universa substantia pretiosa et pulcherrima.
Vir sapiens, fortis est:
   et vir doctus, robustus et validus.
Quia cum dispositione initur bellum:
   et erit salus ubi multa consilia sunt.
Excelsa stulto sapientia,
   in porta non aperiet os suum.
Qui cogitat mala facere,
   stultus vocabitur.
Cogitatio stulti peccatum est:
   et abominatio hominum detractor.
Si desperaveris lassus in die angustiae:
   imminuetur fortitudo tua.
Erue eos, qui ducuntur ad mortem:
   et qui trahuntur ad interitum liberare ne cesses.
Si dixeris: Vires non suppetunt:
   qui inspector est cordis, ipse intelligit.
Et servatorem animae tuae nihil fallit,
   reddetque homini juxta opera sua.
[Col. 1266B] Comede, fili mi, mel, quia bonum est,
   et favum dulcissimum gutturi tuo.
Sic et doctrina sapientiae animae tuae:
   quam cum inveneris, habebis in novissimis [c 1Kb] ,
   et spes tua non peribit.
Ne insidieris, et quaeras impietatem in domo justi,
   neque vastes requiem ejus,
Septies enim cadet [Al. cadit] justus et resurget:
   impii autem corruent in malum.
Cum ceciderit inimicus tuus, ne gaudeas,
   et in ruina ejus ne exsultet cor tuum:
Ne forte videat Dominus, et displiceat ei,
   et auferat ab eo iram suam.
Ne contendas cum pessimis,
   nec aemuleris impios:
Quoniam non habent futurorum spem mali,
   et lucerna impiorum exstinguetur.
Time Dominum, fili mi, et regem:
   et cum detractoribus non commiscearis:
[Col. 1266C] Quoniam repente consurget perditio eorum:
   et ruinam utriusque quis novit?
Haec quoque sapientibus:
Cognoscere personam in judicio, non est bonum.
Qui dicunt impio: Justus es:
   maledicent eis populi, et detestabuntur eos tribus.
Qui arguunt, laudabuntur:
   et super ipsos veniet benedictio:
Labia deosculabitur,
   qui recta verba respondet.
Praepara foris opus tuum,
   et diligenter exerce agrum tuum:
   ut postea aedifices domum tuam.
Ne sis testis frustra contra proximum tuum,
   nec lactes quemquam labiis tuis.
Ne dicas: Quomodo fecit mihi, sic faciam ei:
   reddam unicuique secundum opus suum.
Per agrum hominis pigri transivi,
   et per vineam viri stulti,
Et ecce totum repleverant urticae;
   [Col. 1266D] operuerant superficiem ejus spinae,
   et maceria lapidum destructa erat.
Quod cum vidissem, posui in corde meo
   et exemplo didici disciplinam.
Parum, inquam, dormies, modicum dormitabis,
   pauxillum manus conseres, ut quiescas:
Et veniet tibi quasi cursor egestas tua,
   et mendicitas quasi vir armatus.

[Col. 1267A] HAE QUOQUE PARABOLAE SALOMONIS, QUAS TRANSTULERUNT VIRI EZECHIAE REGIS JUDA [a 1Kb] .

[Cap. XXV.] Gloria Dei est celare verbum,
   et gloria regum investigare sermonem.
Coelum sursum, et terra deorsum,
   et cor regum inscrutabile.
Aufer rubiginem de argento,
   et egredietur vas purissimum.
Aufer impietatem de vultu regis,
   et firmabitur justitia thronus ejus.
Ne gloriosus appareas coram rege,
   et in loco magnorum ne steteris.
Melius est enim ut dicatur tibi: Ascende huc:
   quam ut humilieris coram principe.
Quae viderunt oculi tui, ne proferas in jurgio cito:
   ne postea emendare non possis,
   cum dehonestaveris amicum tuum:
Causam tuam tracta cum amico tuo,
   et secretum extraneo ne reveles:
[Col. 1267B] Ne forte insultet tibi cum audierit,
   et [b 32Kb] exprobrare non cesset.
Mala aurea in lectis argenteis,
   qui loquitur verbum in tempore suo.
Inauris aurea, et margaritum fulgens,
   qui arguit sapientem, et aurem obedientem.
Sicut frigus nivis in die messis,
   ita legatus fidelis ei, qui misit eum,
   animam ipsius requiescere facit.
Nubes, et ventus, et pluviae non sequentes:
   vir gloriosus, et promissa non complens.
Patientia lenietur princeps,
   et lingua mollis confringet duritiam.
Mel invenisti, comede quod sufficit tibi,
   ne forte satiatus evomas illud.
Subtrahe pedem tuum de domo proximi tui,
   ne quando satiatus oderit te.
Jaculum, et gladius, et sagitta acuta,
   homo qui loquitur contra proximum suum testimonium falsum.
[Col. 1267C] Dens putridus, et pes lassus,
   qui sperat super infideli in die angustiae,
   et amittit pallium in die frigoris.
Acetum in nitro,
   qui cantat carmina cordi pessimo. [c 1Kb]
Si esurierit inimicus tuus, ciba illum:
   si sitierit, da ei aquam bibere:
Prunas enim congregabis super caput ejus,
   Et Dominus reddet tibi.
Ventus aquilo dissipat pluvias,
   et facies tristis linguam detrahentem.
Melius est sedere in angulo domatis,
   quam cum muliere litigiosa, et in domo communi.
Aqua frigida animae sitienti,
   et nuntius bonus de terra longinqua.
Fons turbatus pede, et vena corrupta,
   justus cadens coram impio.
Sicut qui mel multum comedit, non est ei bonum:
   [Col. 1267D] sic qui scrutator est majestatis, opprimetur a gloria.
Sicut urbs patens et absque murorum ambitu,
   ita vir, qui non potest in loquendo cohibere spiritum suum.
[Cap. XXVI.] Quomodo nix in aestate, et pluviae in
      messe:
   sic indecens est stulto gloria.
Sicut avis ad [d 1Kb] alia transvolans;
   [Col. 1268A] et passer quo libet vadens:
   sic maledictum frustra prolatum in quempiam
      superveniet.
Flagellum equo, et chamus asino,
   et virga dorso imprudentium.
Ne respondeas stulto juxta stultitiam suam,
   ne efficiaris ei similis.
Responde stulto juxta stultitiam suam,
   ne sibi sapiens esse videatur.
Claudus pedibus, et iniquitatem bibens,
   qui mittit verba per nuntium stultum.
Quomodo pulchras frustra habet claudus tibias:
   sic indecens est in ore stultorum parabola.
Sicut qui mittit lapidem in acervum Mercurii:
   ita qui tribuit insipienti honorem.
Quomodo si spina nascatur in manu temulenti:
   sic parabola in ore stultorum.
Judicium determinat causas,
   et qui imponit stulto silentium, iras mitigat.
Sicut canis, qui revertitur ad vomitum suum,
   [Col. 1268B] sic imprudens, qui iterat stultitiam suam.
Vidisti hominem sapientem sibi videri?
   magis illo spem habebit stultus.
Dicit piger: Leaena in via:
   leo in itineribus:
Sicut ostium vertitur in cardine suo,
   ita piger in lectulo suo.
Abscondit piger manum sub ascella sua,
   et laborat si ad os suum eam converterit.
Sapientior sibi piger videtur
   septem viris loquentibus sententias.
Sicut qui apprehendit auribus canem,
   sic qui transit impatiens, et commiscetur rixae
      alterius.
Sicut noxius est qui mittit sagittas, et lanceas in
      mortem:
   ita vir, qui fraudulenter nocet amico suo:
   et cum fuerit deprehensus, dicit: Ludens feci.
Cum defecerint ligna, exstinguetur ignis;
   [Col. 1268C] et susurrone subtracto, jurgia conquiescent.
Sicut carbones ad prunas, et ligna ad ignem,
   sic homo iracundus suscitat rixas.
Verba susurronis quasi simplicia,
   et ipsa perveniunt ad intima ventris.
Quomodo si argento sordido ornare velis vas fictile,
   sic labia tumentia cum pessimo corde sociata.
Labiis suis intelligitur inimicus,
   cum in corde tractaverit dolos.
Quando submiserit vocem suam, ne credideris ei:
   quoniam septem nequitiae sunt in corde illius.
Qui operit odium fraudulenter,
   revelabitur malitia ejus in concilio,
Qui fodit foveam, incidet in eam:
   et qui volvit lapidem, revertetur ad eum.
Lingua fallax non amat veritatem,
   et os lubricum operatur ruinas.
[Cap. XXVII.] Ne glorieris in crastinum,
   ignorans quid superventura pariat dies.
[Col. 1268D] Laudet te alienus, et non os tuum:
   extraneus, et non labia tua.
Grave est saxum, et onerosa arena:
   sed ira stulti utroque gravior.
Ira non habet misericordiam, nec erumpens furor:
   et impetum concitati ferre quis poterit?
Melior est manifesta correptio,
   quam amor absconditus.
Meliora sunt vulnera diligentis,
   [Col. 1269A] quam fraudulenta oscula odientis.
Anima saturata calcabit favum:
   anima esuriens et amarum pro dulci sumet.
Sicut avis transmigrans de nido suo,
   sic vir qui derelinquit locum suum.
Unguento et variis odoribus delectatur cor:
   et bonis amici consiliis anima dulcoratur.
Amicum tuum, et amicum patris tui ne dimiseris:
   et domum fratris tui ne ingrediaris in die afflictionis tuae.
Melior est vicinus juxta,
   quam frater procul.
Stude sapientiae, fili mi, et laetifica cor meum:
   ut possis exprobranti respondere sermonem.
Astutus videns malum, absconditus est:
   parvuli transeuntes sustinuerunt dispendia.
Tolle vestimentum ejus, qui spopondit, pro extraneo:
   et pro alienis, aufer ei pignus.
Qui benedicit proximo suo voce grandi,
   [Col. 1269B] de nocte consurgens maledicenti similis erit.
Tecta perstillantia in die frigoris,
   et litigiosa mulier comparantur:
Qui retinet eam, quasi qui ventum teneat,
   et oleum dexterae suae vocabit.
Ferrum ferro acuitur,
   et homo exacuit faciem amici sui.
Qui servat ficum, comedet fructus ejus:
   et qui custos est Domini sui, glorificabitur.
Quomodo in aquis resplendent vultus prospicientium,
   sic corda hominum manifesta sunt prudentibus.
Infernus et perditio [a 1Kb] non [Al. numquam] replebuntur:
   similiter et oculi hominum insatiabiles.
Quomodo probatur in conflatorio argentum,
   et in fornace aurum:
   sic probatur homo ore laudantis. [b 1Kb]
Si contuderis stultum in pila
   quasi ptisanas, feriente desuper pilo,
   [Col. 1269C] non auferetur ab eo stultitia ejus.
Diligenter agnosce vultum pecoris tui,
   tuosque greges considera.
Non enim habebis jugiter potestatem:
   sed corona tribuetur in generatione, et generationem.
Aperta sunt prata, et apparuerunt herbae virentes,
   et collecta sunt fena de montibus.
Agni ad vestimentum tuum:
   et haedi, ad agri pretium.
Sufficiat tibi lac caprarum in cibos tuos,
   et ad necessaria domus tuae,
   et ad victum ancillis tuis.
[Cap. XXVIII]. Fugit impius, nemine persequente:
   justus autem quasi leo considens, absque terrore
      erit.
Propter peccata terrae multi principes ejus:
   et propter hominis sapientiam,
   et horum scientiam quae dicuntur, vita ducis longior erit.
[Col. 1269D] Vir pauper calumnians pauperes,
   similis est imbri vehementi, in quo paratur fames.
Qui derelinquunt legem, laudant impium:
   qui custodiunt, succenduntur contra eum.
Viri mali non cogitant judicium:
   qui autem requirunt Dominum, animadvertunt
      omnia.
Melior est pauper ambulans in simplicitate sua,
   quam dives in pravis itineribus.
Qui custodit legem, filius sapiens est:
   qui autem pascit comessatores, confundit patrem
      suum.
[Col. 1270A] Qui coacervat divitias usuris et fenore,
   liberali in pauperes congregat eas.
Qui declinat aures suas, ne audiat legem,
   oratio ejus erit exsecrabilis.
Qui decipit justos in via mala,
   in interitu suo corruet:
   et simplices possidebunt bona ejus.
Sapiens sibi videtur vir dives:
   pauper autem prudens scrutabitur eum.
In exsultatione justorum multa gloria:
   regnantibus impiis ruinae hominum.
Qui abscondit scelera sua, non dirigetur:
   qui autem confessus fuerit, et reliquerit ea, misericordiam consequetur.
Beatus homo, qui semper est pavidus:
   qui vero mentis est durae, corruet in malum.
Leo rugiens, et ursus esuriens,
   princeps impius super populum pauperem.
Dux indigens prudentia, multos opprimet per calumniam:
   [Col. 1270B] qui autem odit avaritiam, longi fient dies ejus.
Hominem, [c 1Kb] qui calumniatur animae sanguinem,
   si usque ad lacum fugerit, nemo sustinet.
Qui ambulat simpliciter, salvus erit:
   qui perversis graditur viis, concidet semel.
Qui operatur terram suam, saturabitur panibus:
   qui autem sectatur otium, replebitur egestate.
Vir fidelis multum laudabitur:
   qui autem festinat ditari, non erit innocens.
Qui cognoscit in judicio faciem, non facit bene:
   iste et pro buccella panis deserit veritatem.
Vir, qui festinat ditari, et aliis invidet,
   ignorat quod egestas superveniet ei.
Qui corripit hominem, gratiam postea inveniet apud
      eum,
   magis quam ille, qui per linguae blandimenta decipit.
Qui subtrahit aliquid a patre suo, et a matre:
   et dicit, hoc non est peccatum,
   [Col. 1270C] particeps homicidae est.
Qui se jactat, et dilatat, jurgia concitat:
   qui vero sperat in Domino, sanabitur.
Qui confidit in corde suo, stultus est:
   qui autem graditur sapienter, ipse salvabitur.
Qui dat pauperi, non indigebit:
   qui despicit deprecantem, sustinebit penuriam.
Cum surrexerint impii, abscondentur homines;
   cum illi perierint, multiplicabuntur justi.
[Cap. XXIX.] Viro, qui corripientem dura cervice
      contemnit,
   repentinus ei superveniet interitus:
   et eum sanitas non sequetur.
In multiplicatione justorum laetabitur vulgus:
   cum impii sumpserint principatum, gemet populus.
Vir, qui amat sapientiam, laetificat patrem suum:
   qui autem nutrit scorta, perdet substantiam.
Rex justus eriget terram,
   vir avarus destruet eam.
[Col. 1270D] Homo, qui blandis fictisque sermonibus loquitur
      amico suo,
   rete expandit gressibus ejus.
Peccantem virum iniquum involvet laqueus:
   et justus laudabit, atque gaudebit.
Novit justus causam pauperum:
   impius ignorat scientiam.
Homines pestilentes dissipant civitatem:
   sapientes vero avertunt furorem.
Vir sapiens, si cum stulto contenderit,
   sive irascatur, sive rideat, non inveniet requiem.
Viri sanguinum oderunt simplicem:
   [Col. 1271A] justi autem quaerunt animam ejus.
Totum spiritum suum profert stultus:
   sapiens differt, et reservat in posterum.
Princeps, qui libenter audit verba mendacii,
   omnes ministros habebit impios.
Pauper et creditor obviaverunt sibi:
   utriusque illuminator est Dominus.
Rex qui judicat in veritate pauperes,
   thronus ejus in aeternum firmabitur.
Virga atque correptio tribuit sapientiam:
   puer autem, qui dimittitur voluntati suae, confundet matrem suam.
In multiplicatione impiorum multiplicabuntur scelera:
   et justi ruinas eorum videbunt.
Erudi filium tuum, et refrigerabit te,
   et dabit delicias animae tuae.
Cum prophetia defecerit, dissipabitur populus:
   qui vero custodit legem, beatus est.
Servus verbis non potest erudiri:
   [Col. 1271B] quia quod dicis, intelligit, et respondere contemnit.
Vidisti hominem velocem ad loquendum?
   stultitia magis speranda est, quam illius correptio.
Qui delicate a pueritia nutrit servum suum,
   postea illum sentiet contumacem.
Vir iracundus provocat rixas:
   et qui ad indignandum facilis est, erit ad peccatum proclivior.
Superbum sequitur humilitas:
   et humilem spiritu suscipiet gloria.
Qui cum fure participat, odit animam suam:
   adjurantem audit, et non indicat.
Qui timet hominem, cito corruet:
   qui sperat in Domino, sublevabitur:
Multi requirunt faciem principis:
   et a Domino judicium egreditur singulorum.
Abominantur justi virum impium:
   [Col. 1271C] et abominantur impii eos, qui in recta sunt via. [a 1Kb]

VERBA CONGREGANTIS FILII VOMENTIS.

[Cap. XXX.] Visio, quam locutus est vir, cumo quo
      est Deus,
   et qui Deo secum morante confortatus, ait:
Stultissimus sum virorum,
   et sapientia hominum non est mecum.
Non didici sapientiam,
   et [b 1Kb] novi sanctorum scientiam,
Quis ascendit in coelum, atque descendit?
   quis continuit spiritum in manibus suis?
Quis colligavit aquas quasi in vestimento?
   quis suscitavit omnes terminos terrae?
Quod nomen ejus,
   et quod nomen filii ejus, si nosti?
Omnis sermo Dei ignitus,
   clypeus est sperantibus in se.
Ne addas quidquam verbis illius,
   [Col. 1271D] et arguaris, inveniarisque mendax.
Duo rogavi te, ne deneges mihi antequam moriar:
   Vanitatem, et verba mendacia longe fac a me.
Mendicitatem, et divitias ne dederis mihi:
   tribue tantum victui meo necessaria:
Ne forte satiatus illiciar ad negandum,
   et dicam: Quis est Dominus?
   et egestate compulsus furer, et perjurem nomen
   Dei mei.
Ne accuses servum ad Dominum suum,
   [Col. 1272A] ne forte maledicat tibi, et corruas
Generatio, quae patri suo maledicit,
   et quae non benedicit matri suae.
Generatio, quae sibi munda videtur,
   et tamen non est lota a sordibus suis.
Generatio, cujus excelsi sunt oculi,
   et palpebrae ejus in alta surrectae.
Generatio, quae pro dentibus gladios habet,
   et commandit in molaribus suis, ut comedat inopes de terra,
   et pauperes ex hominibus.
Sanguisugae duae sunt,
   filiae dicentes: Affer, affer.
Tria sunt insaturabilia,
   et quartum, quod numquam, dicit:
      Sufficit,
Infernus, et os vulvae,
   et terra, quae non satiatur aqua:
   ignis vero numquam dicit: sufficit.
Oculum, qui subsannat patrem,
   [Col. 1272B] et qui despicit partum matris suae:
Effodiant eum corvi de torrentibus,
   et comedant eum filii aquilae.
Tria sunt difficilia mihi,
   et quartum penitus ignoro:
Viam aquilae in coelo,
   viam colubri super petram,
   viam navis in medio mari,
   et viam viri in adolescentia.
Talis est et via mulieris adulterae,
   quae comedit, et tergens os suum
   dicit: Non sum operata malum.
Per tria movetur terra,
   et quartum non potest sustinere:
Per servum cum regnaverit:
   per stultum cum saturatus fuerit cibo:
Per odiosam mulierem, cum in matrimonio fuerit
      assumpta:
   et per ancillam cum haeres fuerit dominae suae.
[Col. 1272C] Quatuor sunt minima terrae,
   et ipsa sunt sapientiora sapientibus.
Formicae populus infirmus,
   quae praeparant in messe cibum sibi:
Lepusculus plebs invalida,
   qui collocat in petra cubile suum:
Regem locusta non habet,
   et egreditur universa per turmas suas:
Stellio manibus nititur,
   et moratur in aedibus regis.
Tria sunt, quae bene gradiuntur,
   et quartum, quod incedit feliciter:
Leo fortissimus bestiarum,
   ad nullius pavebit occursum:
Gallus succinctus lumbos:
   et aries: nec est rex, qui resistat ei.
Et qui stultus apparuit postquam elevatus est in sublime:
   si enim intellexisset, ori suo imposuisset manum.
[Col. 1272D] Qui autem fortiter premit ubera ad eliciendum lac,
      exprimit butyrum:
   et qui vehementer emungit, elicit sanguinem:
   et qui provocat iras, producit discordias.

VERBA LAMUELIS REGIS.

[Cap. XXXI.] Visio, qua erudivit eum mater sua.
Quid, dilecte mi; quid, dilecte uteri mei;
   quid, dilecte votorum meorum?
[Col. 1273A] Ne dederis mulieribus substantiam tuam,
   et [a 1Kb] vias tuas ad delendos reges.
Noli regibus, o Lamuel, noli regibus dare vinum:
   quia nullum secretum est ubi regnat ebrietas.
Ne forte bibant, et obliviscantur judiciorum,
   et mutent causam filiorum pauperis.
Date siceram moerentibus,
   et vinum his qui amaro sunt animo.
Bibant, et obliviscantur egestatis suae,
   et doloris sui non recordentur amplius.
Aperi os tuum muto,
   et causis omnium filiorum qui pertranseunt:
Aperi os tuum, decerne quod justum est,
   et judica inopem et pauperem.
[Aleph.] Mulierem fortem quis inveniet? procul,
   et de ultimis finibus pretium ejus.
[Beth.] Confidit in ea cor viri sui, et spoliis non indigebit.
[Gimel.] Reddet ei bonum, et non malum, omnibus
   diebus vitae suae.
[Col. 1273B] [Daleth.] Quaesivit lanam et linum, et operata est
   consilio manuum suarum.
[He.] Facta est quasi navis institoris, de longe portans panem suum.
[Vav.] Et de nocte surrexit, deditque praedam domesticis suis, et cibaria ancillis suis.
[Zain.] Consideravit agrum, et emit eum: de fructu manuum suarum plantavit vineam.
[Heth.] Accinxit fortitudine lumbos suos, et roboravit brachium suum.
[Col. 1274A] [Teth.] Gustavit et vidit quia bona est negotiatio
   ejus: non exstinguetur in nocte lucerna illius.
[Jod.] Manum suam misit ad fortia, et digiti ejus
   apprehenderunt fusum.
[Chaph.] Manum suam aperuit inopi, et palmas
   suas extendit ad pauperem.
[Lamed.] Non timebit domui suae a frigoribus nivis:
   omnes enim domestici ejus vestiti sunt duplicibus.
[Mem.] Stragulatam vestem fecit sibi: byssus et purpura indumentum ejus.
[Nun.] Nobilis in portis vir ejus, quando sederit
   cum senatoribus terrae.
[Samech.] Sindonem fecit, et vendidit, et cingulum
   tradidit Chananaeo.
[Ain.] Fortitudo et decor indumentum ejus, et ridebit in die novissimo.
[Phe.] Os suum aperuit sapientiae, et lex clementiae in lingua ejus.
[Sade.] Considerat semitas domus suae, et panem
   [Col. 1274B] otiosa non comedit.
[Coph.] Surrexerunt filii ejus, et beatissimam praedicaverunt: vir ejus, et laudavit eam.
[Res.] Multae filiae congregaverunt divitias: tu supergressa es universas.
[Sin.] Fallax gratia, et vana est pulchritudo: mulier
   timens Dominum, ipsa laudabitur.
[Thav.] Date ei de fructu manuum suarum: et laudent eam in portis opera ejus.


Explicit liber Proverbiorum.




[Col. 1273]
INCIPIT LIBER ECCLESIASTES Hebraice dictus COELETH.


VERBA [a 1Kb] ECCLESIASTAE, FILII DAVID REGIS JERUSALEM.
[Col. 1273C]
[Cap. I.] Vanitas vanitatum, dixit Ecclesiastes:
   vanitas vanitatum, et omnia vanitas.
Quid habet amplius homo,
      de universo labore suo, quo laborat sub sole?
Generatio praeterit, et generatio advenit,
   terra vero in aeternum stat.
Oritur sol, et occidit,
   et ad locum suum revertitur:
Ibique renascens, gyrat per meridiem,
   et flectitur ad aquilonem:
Lustrans universa in circuitu pergit spiritus,
   et in circulos suos regreditur.
Omnia flumina intrant in mare,
   et mare non redundat:
Ad locum, unde exeunt flumina, revertuntur,
   ut iterum fluant.
[Col. 1274C] Cunctae res difficiles:
   non potest eas homo explicare sermone.
Non saturatur oculus visu,
   nec auris impletur auditu.
Quid est quod fuit?
   ipsum quod futurum est:
Quid est quod factum est?
   ipsum quod faciendum est.
Nihil sub sole novum,
   nec valet quisquam dicere: Ecce hoc recens est.
Jam enim praecessit in saeculis;
   quae fuerunt ante nos
Non est priorum memoria:
   sed nec eorum quidem, quae postea futura sunt,
   erit recordatio apud eos,
   qui futuri sunt in novissimo.
EGO ECCLESIASTES
   fui rex Israel in Jerusalem,
Et proposui in animo meo quaerere
   [Col. 1275A] et investigare sapienter
   de omnibus quae fiunt sub sole.
Hanc occupationem pessimam dedit Deus filiis hominum,
   ut occuparentur in ea.
Vidi cuncta, quae fiunt sub sole,
   et ecce universa vanitas, et afflictio spiritus.
Perversi difficile corriguntur,
   et stultorum infinitus est numerus.
Locutus sum in corde meo, dicens:
Ecce magnus effectus sum,
   et praecessi sapientia omnes,
   qui fuerunt ante me in Jerusalem:
   et mens mea contemplata est multa sapienter, et
      didicit.
Dedique cor meum, ut scirem prudentiam, atque
      doctrinam,
   erroresque et stultitiam;
Et agnovi quod in his quoque esset labor,
   et afflictio spiritus.
[Col. 1275B] Eo quod in multa sapientia, multa sit indignatio:
   et qui [a 1Kb] addit scientiam, addit laborem [Al. dolorem.]
[Cap. II.] Dixi ego in corde meo:
Vadam, et affluam deliciis,
   et fruar bonis.
Et vidi quod hoc quoque esset vanitas.
Risum reputavi errorem:
   et gaudio dixi: Quid frustra deciperis?
Cogitavi in corde meo abstrahere a vino carnem
      meam.
   ut animum meum transferrem ad sapientiam,
   devitaremque stultitiam.
Donec viderem quid esset utile filiis hominum:
   quo facto opus est sub sole numero dierum vitae
      suae.
Magnificavi opera mea:
   aedificavi mihi domos,
   et plantavi vineas:
[Col. 1275C] Feci hortos, et pomaria,
   et consevi ea cuncti generis arboribus;
Et exstruxi mihi piscinas aquarum,
   ut irrigarem silvam lignorum germinantium;
Possedi servos et ancillas,
   multamque familiam habui:
Armenta quoque, et magnos ovium greges,
   ultra omnes qui fuerunt ante me in Jerusalem:
Coacervavi mihi argentum, et aurum, et
   substantias regum, ac provinciarum:
Feci mihi cantores, et cantatrices,
   et delicias filiorum hominum,
Scyphos et urceos in ministerio ad vina fundenda.
   et supergressus sum opibus omnes, qui fuerunt
      ante me in Jerusalem.
Sapientia quoque perseveravit mecum:
   et omnia, quae desideravunt oculi mei, non negavi eis:
Nec prohibui cor meum quin omni voluptate frueretur.
   [Col. 1275D] et oblectaret se in his, quae praeparaveram:
Et hanc ratus sum partem meam,
   si uterer labore meo.
Cumque me convertissem ad universa opera, quae
      fecerant manus meae,
   et ad labores, in quibus frustra sudaveram,
Vidi in omnibus vanitatem et afflictionem animi,
   et nihil permanere sub sole.
Transivi ad contemplandum sapientiam,
   erroresque et stultitiam.
[Col. 1276A] Quid est, inquam, homo,
   ut sequi possit regem Factorem suum?
Et vidi quia tantum praecederet sapientia stultitiam,
   quantum differt lux a tenebris.
Sapientis oculi in capite ejus:
   stultus in tenebris ambulat:
   et didici quod unus utriusque esset interitus.
Et dixi in corde meo:
Si unus et stulti et meus occasus erit,
   quid mihi prodest quod majorem sapientiae dedi
      operam?
Locutusque cum mente mea,
   animadverti quod hoc quoque esset vanitas.
Non enim erit memoria sapientis similiter ut stulti
      in perpetuum,
   et futura tempora oblivione cuncta pariter operient.
Moritur [b 1Kb] doctus similiter et indoctus:
   et idcirco taeduit me vitae meae,
Videntem mala universa esse sub sole,
   [Col. 1276B] et cuncta vanitatem et afflictionem spiritus:
Rursus detestatus sum omnem industriam meam,
   qua sub sole studiosissime laboravi,
Habiturus haeredem post me,
   quem ignoro, utrum sapiens an stultus futurus sit,
Et dominabitur in laboribus meis,
   quibus desudavi et sollicitus fui:
   et est quidquam tam vanum?
Unde cessavi,
   renuntiavitque cor meum ultra laborare sub sole.
Nam cum alius laboret in sapientia, et doctrina,
   et sollicitudine,
   homini otioso quaesita dimittit:
   et hoc [c 1Kb] ergo vanitas, et magnum malum.
Quid enim proderit homini de universo labore suo,
   et afflictione spiritus, qua sub sole cruciatus est?
Cuncti dies ejus doloribus et aerumnis pleni sunt,
   nec per noctem mente requiescit:
   et hoc [d 1Kb] ergo vanitas est.
[Col. 1276C] Nonne melius est comedere et bibere,
   et ostendere animae suae bona de laboribus suis?
   et hoc de manu Dei est.
Quis ita vorabit,
   et deliciis affluet ut ego?
Homini bono in conspectu suo dedit Deus sapientiam,
   et scientiam, et laetitiam:
Peccatori autem dedit afflictionem, et curam superfluam,
   ut addat, et congreget, et tradat ei qui placuit
      Deo:
   sed et hoc vanitas, et cassa sollicitudo mentis.
[Cap. III.] Omnia tempus habent,
   et suis spatiis transeunt universa sub coelo.
Tempus nascendi,
   et tempus moriendi.
Tempus plantandi,
   et tempus evellendi quod plantatum est.
Tempus occidendi,
   [Col. 1276D] et tempus sanandi.
Tempus destruendi,
   et tempus aedificandi.
Tempus flendi,
   et tempus ridendi.
Tempus plangendi,
   et tempus saltandi.
Tempus spargendi lapides,
   et tempus colligendi.
Tempus amplexandi,
   [Col. 1277A] et tempus longe fieri a complexibus.
Tempus acquirendi,
   et tempus perdendi.
Tempus custodiendi,
   et tempus abjiciendi.
Tempus scindendi,
   et tempus consuendi.
Tempus tacendi,
   et tempus loquendi.
Tempus dilectionis,
   et tempus odii.
Tempus belli,
   et tempus pacis.
Quid habet amplius homo
   de labore suo?
Vidi afflictionem, quam dedit Deus filiis hominum,
   ut distendantur in ea.
Cuncta fecit bona in tempore suo,
   et mundum tradidit disputationi eorum,
   ut non inveniat homo opus, quod operatus est
      [Col. 1277B] Deus
   ab initio usque ad finem.
Et cognovi quod non esset melius
   nisi laeteri, et facere bene in vita sua.
Omnis enim homo, qui comedit et bibit,
   et videt bonum de labore suo, hoc donum Dei est.
Didici quod omnia opera, quae fecit Deus,
   perseverent in perpetuum:
Non possumus eis quidquam addere,
   nec auferre, quae fecit Deus ut timeatur.
Quod factum est, ipsum permanet:
   quae futura sunt, jam fuerunt:
   et Deus instaurat quod abiit.
Vidi sub sole in loco judicii impietatem,
   et in loco justitiae iniquitatem.
Et dixi in corde meo:
   justum et impium judicabit Deus,
   et tempus omnis rei tunc erit.
Dixi in corde meo de filiis hominum,
   [Col. 1277C] ut probaret eos Deus,
   et ostenderet similes esse bestiis.
Idcirco unus interitus est hominis et jumentorum,
   et aequa utriusque conditio:
Sicut moritur homo, sic et illa moriuntur:
   similiter spirant omnia,
   et nihil habet homo jumento amplius:
Cuncta subjacent vanitati,
   et omnia pergunt ad unum locum:
   de terra facta sunt, et in terram pariter revertuntur.
Quis novit si spiritus filiorum Adam ascendat sursum,
   et si spiritus jumentorum descendat deorsum?
Et deprehendi nihil esse melius
   quam laetari hominem in opere suo,
   [Col. 1278A] et hanc esse partem illius.
   Quis enim eum adducet, ut post se futura cognoscat?
[Cap. IV.] Verti me ad alia,
   et vidi calumnias, quae sub sole geruntur,
Et lacrymas innocentium,
   et neminem consolatorem:
Nec posse resistere eorum violentiae,
   cunctorum auxilio destitutos.
Et laudavi magis mortuos, quam viventes:
   et feliciorem utroque judicavi, qui necdum natus est,
   nec vidit mala, quae sub sole fiunt.
Rursum contemplatus sum omnes labores hominum,
   et industrias:
Animadverti patere invidiae proximi:
   et in hoc ergo vanitas, et cura superflua est.
Stultus complicat manus suas,
   et comedit carnes suas, dicens:
Melior est pugillus cum requie,
   quam plena utraque manus cum labore, et afflictione animi.
[Col. 1278B] Considerans reperi et aliam vanitatem sub sole:
   unus est, et secundum non habet,
   non filium, non fratrem,
Et tamen laborare non cessat,
   nec satiantur oculi ejus divitiis:
Nec recogitat, dicens:
   Cui laboro, et fraudo animam meam bonis?
[a 1Kb] Et [Al. in] hoc quoque vanitas est,
   et afflictio pessima.
Melius est ergo duo simul esse, quam unum:
   habent enim emolumentum societatis suae:
   si unus ceciderit, ab altero fulcietur:
Vae soli; quia cum ceciderit,
   non habet sublevantem se.
Et si dormierint duo, fovebuntur mutuo;
   unus quomodo calefiet?
Et si quispiam praevaluerit contra unum,
   duo resistunt ei:
   [Col. 1278C] funiculus triplex difficile rumpitur.
Melior est pauper et sapiens,
   rege sene et stulto,
   qui nescit praevidere in posterum.
Quod et de carcere catenisque interdum quis egrediatur ad regnum:
   et alius natus in regno, inopia consumatur,
Vidi cunctos viventes, qui ambulant sub sole
   cum adolescente secundo, qui consurget pro eo.
Infinitus numerus est populi
   omnium, qui fuerunt ante eum:
Et qui postea futuri sunt,
   et non laetabuntur in eo:
Sed et hoc vanitas
   et afflictio spiritus.
Custodi pedem tuum ingrediens domum Dei [b 3Kb] :
   [Col. 1279A] multo enim melior est obedientia, quam stultorum
      victimae,
   qui nesciunt quid faciant mali.
[Cap. V.] Ne temere quid loquaris,
   neque cor tuum sit velox ad proferendum sermonem coram Deo.
Deus enim in coelo, et tu super terram:
   idcirco sint pauci sermones tui.
Multas curas sequuntur somnia,
   et in multis sermonibus invenitur stultitia.
Si quid vovisti Deo, ne moreris reddere:
   displicet enim ei infidelis et stulta promissio:
   sed quodcumque voveris, redde.
Multoque melius est non vovere,
   quam post votum promissa non reddere.
Ne dederis os tuum, ut peccare facias carnem tuam:
   neque dicas coram angelo: Non est providentia:
Ne forte iratus Deus super sermone tuo,
   dissipet cuncta opera manuum tuarum.
Ubi multa sunt somnia,
   [Col. 1279B] plurimae vanitates, et sermones innumeri:
   tu vero Deum time:
   Si videris calumnias egenorum, et violenta judicia,
   et subverti justitiam in provincia,
Non mireris super hoc negotio:
   quia excelso alius excelsior est,
Et super hos quoque eminentiores sunt alii,
   et insuper universae terrae rex imperat servienti.
Avarus non implebitur pecunia:
   et qui amat divitias, fructus non capiet ex eis,
   et hoc ergo vanitas.
Ubi multae sunt opes,
   multi et qui comedunt eas.
Et quid prodest possessori,
   nisi quod cernit divitias oculis suis?
Dulcis est somnus operanti,
   sive parum, sive multum comedat:
   saturitas autem divitis non sinit dormire eum.
[Col. 1279C] Est et alia infirmitas pessima, quam vidi sub sole:
   divitiae conservatae in malum domini sui:
   pereunt enim in afflictione pessima:
Generavit filium, qui in summa egestate erit:
   sicut egressus est nudus de utero matris suae, sic
      revertetur,
   et nihil auferet secum de labore suo.
Miserabilis prorsus infirmitas:
   quo modo venit, sic revertetur.
Quid ergo prodest ei quod laboravit in ventum,
   cunctis diebus vitae suae?
Comedit in tenebris et in curis multis,
   et in aerumna atque tristitia.
Hoc itaque mihi visum est bonum,
   ut comedat quis, et bibat,
   et fruatur laetitia ex labore suo,
   quo laboravit ipse sub sole,
Numero dierum vitae suae,
   quos dedit ei Deus:
   et haec pars illius.
[Col. 1279D] Et omni homini, cui dedit Deus divitias, atque substantiam,
   potestatemque ei tribuit ut comedat ex eis,
   et fruatur parte sua, et laetetur de labore suo:
   hoc est donum Dei.
Non enim satis recordabitur dierum vitae suae,
   eo quod Deus occupet deliciis cor ejus.
[Cap. VI.] Est et aliud malum, quod vidi sub sole,
   et quidem frequens apud homines:
[Col. 1280A] Vir, cui dedit Deus divitias, et substantiam et honorem,
   et nihil deest animae ejus, ex omnibus quae desiderat:
Nec tribuit ei potestatem Deus ut comedat ex eo.
   sed homo extraneus vorabit illud:
   Hoc vanitas, et magna miseria est.
Si genuerit quispiam centum [a 1Kb] ,
   et vixerit multos annos,
   et plures dies aetatis habuerit,
   et anima illius non utatur bonis substantiae suae,
   sepulturaque careat:
De hoc ego pronuntio
   quod melior illo sit abortivus.
Frustra enim venit, et pergit ad tenebras,
   et oblivione delebitur nomen ejus.
Non vidit solem,
   neque cognovit distantiam boni et mali:
Etiamsi duobus millibus annis vixerit,
   et non fuerit perfruitus bonis:
   [Col. 1280B] nonne ad unum locum properant omnia?
Omnis labor hominis in ore ejus:
   sed anima illius non implebitur.
Quid habet amplius sapiens a stulto?
   et quid pauper, nisi ut pergat illuc,
   ubi est vita?
Melius est videre quod cupias,
   quam desiderare quod nescias;
Sed et hoc vanitas est,
   et praesumptio spiritus.
Qui futurus est, jam vocatum est nomen ejus:
   et scitur quod homo sit,
   et non possit contra fortiorem se in judicio contendere.
Verba sunt plurima,
   multam in disputando habentia vanitatem.
[Cap. VII.] Quid necesse est homini majora se quaerere,
   cum ignoret quid conducat sibi vita sua,
   [Col. 1280C] numero dierum peregrinationis suae,
   et tempore quod velut umbra praeterit?
Aut quis ei poterit indicare
   quid post eum futurum sub sole sit?
Melius est nomen bonum, quam unguenta pretiosa:
   et dies mortis die nativitatis.
Melius est ire ad domum luctus,
   quam ad domum convivii:
In illa enim finis cunctorum admonetur hominum,
   et vivens cogitat quid [b 1Kb] futurum sit.
Melior est ira risu:
   quia per tristitiam vultus, corrigitur animus delinquentis.
Cor sapientium ubi tristitia est,
   et cor stultorum ubi laetitia.
Melius est a sapiente corripi,
   quam stultorum adulatione decipi.
Quia sicut sonitus spinarum ardentium sub olla,
   sic risus stulti:
   sed et hoc vanitas.
[Col. 1280D] Calumnia conturbat sapientem,
   et perdet robur cordis illius.
Melior est finis orationis, quam principium.
   melior est patiens arrogante.
Ne velox sis ad irascendum:
   quia ira in sinu stulti requiescit.
Ne dicas: Quid, putas, causae est
   quod priora tempora meliora fuere quam nunc
      sunt?
   [Col. 1281A] stulta enim est hujuscemodi interrogatio.
Utilior est sapientia cum divitiis,
   et magis prodest videntibus solem.
Sicut enim protegit sapientia,
   sic protegit pecunia.
Hoc autem plus habet eruditio et sapientia,
   quod vitam tribuunt possessori suo.
Considera opera Dei,
   quod nemo possit corrigere quem ille despexerit.
In die bona fruere bonis,
   et malam diem praecave.
Sicut enim hanc, sic et illam fecit Deus,
   ut non inveniat homo contra eum justas querimonias.
Haec quoque vidi in diebus vanitatis meae:
   Justus perit in justitia sua,
   et impius multo vivit tempore in malitia sua.
Noli esse justus multum:
   Neque plus sapias quam necesse est,
   ne obstupescas.
[Col. 1281B] Ne impie agas multum:
   et noli esse stultus, ne moriaris in tempore non
      tuo.
Bonum est te sustentare justum,
   sed et ab illo ne subtrahas manum tuam:
   quia qui Deum timet, nihil negligit.
Sapientia confortavit sapientem
   super decem principes civitatis.
Non est enim homo justus in terra,
   qui faciat bonum, et non peccet.
Sed et cunctis sermonibus, qui dicuntur,
   ne accommodes cor tuum:
Ne forte audias servum tuum maledicentem tibi:
   scit enim tua conscientia, quia et tu crebro maledixisti aliis.
Cuncta tentavi in sapientia.
Dixi: Sapiens efficiar:
Et ipsa longius recessit a me multo magis quam erat:
   et alta profunditas, quis inveniet eam?
[Col. 1281C] Lustravi universa animo meo,
   ut scirem, et considerarem, et quaererem sapientiam, et rationem:
Et ut cognoscerem impietatem stulti,
   et errorem imprudentium:
Et inveni amariorem morte mulierem,
   quae laqueus venatorum est,
   et sagena cor ejus,
Vincula sunt manus illius:
   qui placet Deo, effugiet illam:
   qui autem peccator est, capietur ab illa.
Ecce hoc inveni, dixit Ecclesiastes, [a 1Kb] unum et alterum,
ut invenirem rationem, quam adhuc quaerit anima
      mea,
   et non inveni.
Virum de mille unum reperi,
   mulierem ex omnibus non inveni.
Solummodo hoc inveni, quod fecerit Deus hominem rectum,
   [Col. 1281D] et ipse se infinitis miscuerit quaestionibus.
Quis talis ut sapiens est?
   et quis cognovit solutionem verbi?
[Cap. VIII.] Sapientia hominis lucet in vultu ejus,
   et potentissimus faciem illius commutabit.
Ego os regis observo,
   et praecepta juramenti Dei.
Ne festines recedere a facie ejus,
   neque permaneas in opere malo:
Quia omne, quod voluerit, faciet:
   et sermo illius potestate plenus est:
   nec dicere ei quisquam potest: Quare ita facis?
Qui custodit praeceptum,
   [Col. 1282A] non experietur quidquam mali.
Tempus et responsionem
   cor sapientis intelligit.
Omni negotio tempus est, et opportunitas,
   et multa hominis afflictio:
Quia ignorat praeterita,
   et ventura nullo scire potest nuntio.
Non est in hominis potestate prohibere spiritum,
   nec habet potestatem in die mortis:
Nec finitur quiescere ingruente bello,
   neque salvabit impietas impium.
Omnia haec consideravi,
   et dedi cor meum in cunctis operibus, quae fiunt
      sub sole.
Interdum dominatur homo homini
   in malum suum.
Vidi impios sepultos:
   qui etiam cum adhuc viverent, in loco sancto erant,
   et laudabantur in civitate quasi justorum operum:
   sed et hoc vanitas est.
[Col. 1282B] Etenim quia non profertur cito contra malos sententia,
   absque ullo timore filii hominum perpetrant mala.
Attamen peccator ex eo quod centies facit malum,
   et per patientiam sustentatur,
Ego cognovi quod erit bonum timentibus Deum,
   qui verentur faciem ejus.
Non sit bonum impio, nec prolongentur dies ejus,
   sed quasi umbra transeant qui non timent faciem Dei.
Est et alia vanitas, quae fit super terram:
   sunt justi, quibus multa proveniunt,
   quasi opera egerint impiorum.
Et sunt impii, qui ita securi sunt,
   quasi justorum facta habeant:
   sed et hoc vanissimum judico.
Laudavi igitur laetitiam,
   quod non esset homini bonum sub sole,
Nisi quod comederet, et biberet, atque gauderet:
   [Col. 1282C] et hoc solum secum auferret de labore suo,
   in diebus vitae suae quos dedit ei Deus sub sole.
Et apposui cor meum, ut scirem sapientiam,
   et intelligerem [b 1Kb] distentionem quae versatur in
      terra:
Est homo, qui diebus ac noctibus somnum non capit
      oculis,
Et intellexi, quod omnium operum Dei
   nullam possit homo invenire rationem,
   eorum quae fiunt sub sole:
Et quanto plus laboraverit ad quaerendum,
   tanto minus inveniat:
Etiamsi dixerit sapiens se nosse,
   non poterit reperire.
[Cap. IX.] Omnia haec tractavi in corde meo,
   ut curiose intelligerem:
Sunt justi atque sapientes,
   et opera eorum in manu Dei:
Et tamen nescit homo, utrum amore an odio dignus
      sit:
   [Col. 1282D] sed omnia in futurum servantur incerta:
Eo quod universa aeque eveniant
   justo et impio,
   bono et malo,
   mundo et immundo,
Immolanti victimas,
   et sacrificia contemnenti.
Sicut bonus, sic et peccator:
   ut perjurus, ita et ille qui verum dejerat.
Hoc est pessimum inter omnia, quae sub sole fiunt,
   quia eadem cunctis eveniunt.
Unde et corda filiorum hominum implentur malitia,
   et contemptu in vita sua,
   [Col. 1283A] et post haec ad inferos deducuntur.
Nemo est qui semper vivat,
   et qui hujus rei habeat fiduciam:
Melior est canis vivus leone mortuo.
   Viventes enim sciunt se esse morituros.
Mortui vero nihil noverunt amplius,
   nec habent ultra mercedem:
   quia oblivioni tradita est memoria eorum.
Amor quoque, et odium, et invidiae simul perierunt,
   nec habent partem in hoc saeculo,
   et in opere quod sub sole geritur.
Vade ergo, et comede in laetitia panem tuum,
   et bibe cum gaudio vinum tuum:
   quia Deo placent opera tua.
Omni tempore sint vestimenta tua candida,
   et oleum de capite tuo non deficiat.
Perfruere vita cum uxore, quam diligis,
   cunctis diebus vitae instabilitatis tuae:
   qui dati sunt tibi sub sole
   omni tempore vanitatis tuae,
[Col. 1283B] Haec est enim pars in vita,
   et in labore tuo, quo laboras sub sole.
Quodcumque potest manus tua facere,
   instanter operare:
Quia nec opus, nec ratio,
   nec sapientia, nec scientia
   erunt apud inferos, quo tu properas.
Verti me ad aliud, et vidi sub sole,
   nec velocium esse cursum,
   nec fortium bellum,
   nec sapientium panem,
   nec doctorum divitias,
   nec artificum gratiam:
   sed tempus casumque in omnibus.
Nescit homo finem suum:
   sed sicut pisces capiuntur hamo,
   et sicut aves laqueo comprehenduntur:
Sic capiuntur homines in tempore malo,
   cum eis extemplo supervenerit.
[Col. 1283C] Hanc quoque sub sole vidi sapientiam,
   et probavi maximam.
Civitas parva, et pauci in ea viri:
   venit contra eam rex magnus, et vallavit eam:
Exstruxitque munitiones per gyrum,
   et perfecta est obsidio.
Inventusque est in ea vir pauper et sapiens,
   liberavit urbem per sapientiam suam.
Et nullus deinceps recordatus est hominis illius pauperis.
Et dicebam ego, meliorem esse sapientiam fortitudine.
Quomodo ergo sapientia pauperis contempta est,
   et verba ejus non sunt audita?
Verba sapientium audiuntur in silentio,
   plus quam clamor principis inter stultos.
Melior est sapientia, quam arma bellica:
   et qui in uno peccaverit, multa bona perdet.
[Cap. X.] Muscae morientes
   perdunt suavitatem unguenti.
[Col. 1283D] Pretiosior est sapientia et gloria,
   parva ad tempus stultitia.
Cor sapientis in dextera ejus,
   et cor stulti in sinistra illius.
Sed [a 1Kb] et in via stultus ambulans,
   cum ipse insipiens sit, omnes stultos aestimat.
Si spiritus potestatem habentis ascenderit super te,
   [Col. 1284A] locum tuum ne dimiseris:
   quia curatio cessare faciet peccata maxima.
Est malum quod vidi sub sole,
   quasi per errorem egrediens a facie principis:
Positum stultum in dignitate sublimi,
   et divites sedere deorsum.
Vidi servos in equis,
   et principes ambulantes quasi servos super terram.
Qui fodit foveam, incidet in eam:
   et qui dissipat sepem, mordebit eum coluber.
Qui transfert lapides, affligetur in eis:
   et qui scindit ligna, vulnerabitur ab eis.
Si retusum fuerit ferrum,
   et hoc non ut prius, sed hebetatum erit:
Multo labore exacuetur,
   et post industriam sequetur sapientia.
Si mordeat serpens in silentio,
   nihil eo minus habet qui occulte detrahit.
Verba oris sapientis gratia:
   et labia insipientis praecipitabunt eum:
[Col. 1284B] Initium verborum ejus stultitia,
   et novissimum oris illius error pessimus.
Stultus verba multiplicat.
Ignorat homo, quid ante se fuerit:
   et quod post futurum est, quis illi poterit in dicare?
Labor stultorum affliget eos,
   qui nesciunt in urbem pergere.
Vae tibi, terra, cujus rex est puer,
   et cujus principes mane comedunt.
Beata terra, cujus rex nobilis est,
   et cujus principes vescuntur in tempore suo,
   ad reficiendum, et non ad luxuriam.
In pigritiis humiliabitur contignatio,
   et in infirmitate manuum perstillabit domus.
In risum faciunt panem, et vinum ut epulentur [b 1Kb] viventes:
   et pecuniae obediunt omnia.
In cogitatione tua regi ne detrahas,
   et in secreto cubiculi tui ne maledixeris diviti:
[Col. 1284C] Quia avis coeli portabit vocem tuam,
   et qui habet pennas annuntiabit sententiam.
[Cap. XI.] Mitte panem tuum super transeuntes
      aquas:
   quia post multa tempora invenies illum.
Da partem septem, necnon et octo:
   quia ignoras quid futurum sit mali super terram.
Si repletae fuerint nubes,
   imbrem super terram effundent.
Si ceciderit lignum ad austrum, aut ad aquilonem,
   in quocumque loco ceciderit, ibi erit.
Qui observat ventum, non seminat:
   et qui considerat nubes, numquam metet.
Quomodo ignoras quae sit via spiritus,
   et qua ratione compingantur ossa in ventre praegnantis:
   sic nescis opera Dei, qui fabricator est omnium.
Mane semina semen tuum,
   et vespere ne cesset manus tua:
[Col. 1284D] Quia nescis quid magis oriatur, hoc an illud,
   et si utrumque simul, melius erit.
Dulce lumen,
   et delectabile est oculis videre solem.
Si annis multis vixerit homo,
   et in his omnibus laetatus fuerit:
Meminisse debet tenebrosi temporis,
   et dierum multorum:
   [Col. 1285A] qui cum venerint, vanitatis arguentur praeterita.
Laetare ergo, juvenis, in adolescentia tua,
   et in bono sit cor tuum in diebus juventutis tuae,
Et ambula in viis cordis tui,
   et in introitu oculorum tuorum:
Et scito quod pro omnibus his
   adducet te Deus in judicium.
Aufer iram a corde tuo,
   et amove malitiam a carne tua.
Adolescentia enim et voluptas vana sunt.
[Cap. XII.] Memento Creatoris tui in diebus juventutis tuae,
   antequam veniat tempus afflictionis,
   et appropinquent anni, de quibus dicas: Non mihi
      placent.
Antequam tenebrescat sol,
   et lumen, et luna, et stellae,
   et revertantur nubes post pluviam:
Quando commovebuntur custodes domus,
   et nutabunt viri fortissimi:
[Col. 1285B] Et otiosae erunt molentes in minuto numero,
   et tenebrescent videntes per foramina;
Et claudent ostia in platea,
   in humilitate vocis molentis:
Et consurgent ad vocem volucris,
    [a 1Kb] et obsurdescent omnes filiae carminis.
Excelsa quoque timebunt,
   et formidabunt in via.
Florebit amygdalum,
   et impinguabitur locusta,
   [Col. 1286A] et dissipabitur capparis:
Quoniam ibit homo in domum aeternitatis suae,
   et circuibunt in platea plangentes.
Antequam rumpatur funiculus argenteus;
   et recurrat vitta aurea:
Et conteratur hydria super fontem,
   et confringatur tota super cisternam:
Et revertatur pulvis in terram suam unde erat,
   et spiritus redeat ad Deum, qui dedit illum.
Vanitas vanitatum, dixit Ecclesiastes, omnia vanitas.
Cumque esset sapientissimus Ecclesiastes,
   docuit populum, et enarravit quae fecerat:
   et investigans composuit parabolas multas.
Quaesivit verba utilia,
   et conscripsit sermones rectissimos, ac veritate
      plenos.
Verba sapientium sicut stimuli,
   et quasi clavi in altum defixi,
   [Col. 1286B] quae per magistrorum consilium data sunt a pastore uno.
His amplius, fili mi, ne requiras.
Faciendi plures libros nullus est finis:
   frequensque meditatio, carnis afflictio est.
Finem loquendi omnes pariter audiamus.
   Deum time, et mandata ejus observa:
Hoc est enim omnis homo:
   et cuncta quae fiunt, adducet Deus in judicium
   pro omni errato, sive bonum, sive malum illud
      sit.


Explicit liber Ecclesiastes.




[Col. 1285]
INCIPIT CANTICUM CANTICORUM, Quod Hebraice dicitur SIR ASSIRIM.


[Col. 1285C] [Cap. I.] Osculetur me osculo oris sui:
   quia meliora sunt ubera tua vino,
   fragrantia unguentis optimis.
Oleum effusum nomen tuum:
   ideo adolescentulae dilexerunt te.
Trahe me,
   post te curremus [a 1Kb] .
Introduxit me rex in cellaria sua:
   exsultabimus, et laetabimur in te:
Memores uberum tuorum super vinum:
   recti diligunt te.
Nigra sum, sed formosa, filiae Jerusalem,
   sicut tabernacula Cedar,
   sicut pelles Salomonis.
Nolite me considerare quod fusca sim,
   quia decoloravit me sol:
Filii matris meae pugnaverunt contra me,
   posuerunt me custodem in vineis:
   vineam meam non custodivi.
Indica mihi, quem diligit anima mea:
   ubi pascas, ubi cubes in meridie,
   ne vagari incipiam post greges sodalium tuorum:
Si ignoras te, o pulchra inter mulieres,
   egredere, et abi post vestigia gregum,
   et pasce haedos tuos juxta tabernacula pastorum.
[Col. 1286C] Equitatui meo in curribus Pharaonis
   assimilavi te, amica mea.
Pulchrae sunt genae tuae sicut turturis:
   collum tuum sicut monilia.
Murenulas aureas faciemus tibi,
   vermiculatas argento.
Dum esset rex in accubitu suo,
   nardus mea dedit odorem suum:
Fasciculus myrrhae dilectus meus mihi
   inter ubera mea commorabitur.
Botrus Cypri dilectus meus mihi,
   in vineis Engaddi.
Ecce tu pulchra es, amica mea,
   ecce tu pulchra es,
   oculi tui columbarum.
Ecce tu pulcher es, dilecte mi, et decorus.
Lectulus noster floridus:
Tigna domorum nostrarum cedrina,
   laquearia nostra cupressina.
[Cap. II.] Ego flos campi,
   et lilium convallium.
Sicut lilium inter spinas,
   sic amica mea inter filias.
Sicut malus [Al. malum] [b 1Kb] inter ligna silvarum,
   sic dilectus meus inter filios.
[Col. 1287A] Sub umbra illius, quem desideraveram, sedi:
   et fructus ejus dulcis gutturi meo.
Introduxit me in cellam vinariam,
   ordinavit in me charitatem.
Fulcite me floribus,
   stipate me malis:
   quia amore langueo.
Laeva ejus sub capite meo,
   et dextera illius amplexabitur me.
Adjuro vos, filiae Jerusalem,
   per capreas cervosque camporum:
   ne suscitetis, neque evigilare faciatis dilectam,
   quoadusque ipsa velit.
Vox dilecti mei,
   ecce iste venit saliens in montibus,
   transiliens colles:
Similis est dilectus meus capreae,
hinnuloque cervorum:
En ipse stat post parietem nostrum.
   respiciens per fenestras,
   [Col. 1287B] prospiciens per cancellos.
En dilectus meus loquitur mihi:
Surge, propera, amica mea, columba mea,
   formosa mea, et veni.
Jam enim hiems transiit,
   imber abit, et recessit.
Flores apparuerunt in terra.
   tempus putationis advenit:
Vox turturis audita est in terra nostra:
   ficus protulit grossos suos:
   vineae florentes dederunt odorem suum.
Surge, amica mea, speciosa mea, et veni:
   columba mea in foraminibus petrae,
   in caverna maceriae.
Ostende mihi faciem tuam,
   sonet vox tua in auribus meis:
Vox enim tua dulcis,
   et facies tua decora.
Capite nobis vulpes parvulas,
   [Col. 1287C] quae demoliuntur vineas:
   nam vinea nostra floruit.
Dilectus meus mihi, et ego illi,
   qui pascitur inter lilia,
   donec aspiret dies, et inclinentur umbrae.
Revertere, similis esto, dilecte mi, capreae.
   aut hinnulo cervorum super montes Bether.
[Cap. III.] In lectulo meo per noctes quaesivi quem
      diligit anima mea:
   quaesivi illum, et non inveni.
Surgam, et circuibo civitatem:
   per vicos et plateas quaeram quem diligit anima mea:
   quaesivi illum, et non inveni.
Invenerunt me vigiles, qui custodiunt civitatem:
Num quem dilexit anima mea, vidistis?
Paululum cum pertransissem eos,
   inveni quem diligit anima mea:
Tenui eum, nec dimittam,
   donec introducam illum in domum matris meae,
   [Col. 1287D] et in cubiculum genitricis meae.
Adjuro vos, filiae Jerusalem,
   per capreas cervosque camporum,
   ne suscitetis, neque evigilare faciatis dilectam,
   donec ipsa velit.
Quae est ista, quae ascendit per desertum,
   sicut virgula fumi ex aromatibus myrrhae, et thuris,
   et universi pulveris pigmentarii?
En lectulum Salomonis
   sexaginta fortes ambiunt ex fortissimis Israel:
Omnes tenentes gladios, et ad bella doctissimi:
   uniuscujusque ensis super femur suum propter
      timores nocturnos.
Ferculum fecit sibi rex Salomon
   de lignis Libani:
Columnas ejus fecit argenteas,
   reclinatorium aureum,
   ascensum purpureum:
Media charitate constravit
   [Col. 1288A] propter filias Jerusalem:
Egredimini, et videte, filiae Sion, regem Salomonem
   in diademate, quo coronavit illum mater sua
   in die desponsationis illius,
   et in die laetitiae cordis ejus.
[Cap. IV.] Quam pulchra es, amica mea,
   quam pulchra es!
Oculi tui columbarum,
   absque eo quod intrinsecus latet.
Capilli tui sicut greges caprarum,
   quae ascenderunt de monte Galaad.
Dentes tui sicut greges tonsarum,
   quae ascenderunt de lavacro:
Omnes gemellis fetibus,
   et sterilis non est inter eas.
Sicut vitta coccinea, labia tua:
   et eloquium tuum, dulce.
Sicut fragmen mali punici, ita genae tuae,
   absque eo quod intrinsecus latet.
Sicut turris David collum tuum,
   [Col. 1288B] quae aedificata est cum propugnaculis:
Mille clypei pendent ex ea,
   omnis armatura fortium.
Duo ubera tua, sicut duo hinnuli capreae gemelli,
   qui pascuntur in liliis,
   donec aspiret dies, et inclinentur umbrae.
Vadam ad montem myrrhae,
   et ad collem thuris.
Tota pulchra es, amica mea,
   et macula non est in te.
Veni de Libano, sponsa,
   veni de Libano, veni:
Coronaberis de capite Amana,
   de vertice Sanir et Hermon,
   de cubilibus leonum, de montibus Pardorum.
Vulnerasti cor meum, soror mea sponsa,
   vulnerasti cor meum in uno oculorum tuorum,
   et in uno crine colli tui.
Quam pulchrae sunt mammae tuae, soror mea sponsa!
   [Col. 1288C] pulchriora sunt ubera tua vino.
   et odor unguentorum tuorum super omnia aromata.
Favus distillans labia tua, sponsa,
   mel et lac sub lingua tua:
   et odor vestimentorum tuorum sicut odor thuris.
Hortus conclusus, soror mea sponsa,
   hortus conclusus, fons signatus.
Emissiones tuae paradisus
   malorum punicorum cum pomorum fructibus.
Cypri cum nardo, nardus et crocus,
   fistula et cinnamomum cum universis lignis Libani,
   myrrha et aloe cum omnibus primis unguentis.
Fons hortorum: puteus aquarum viventium,
   quae fluunt impetu de Libano.
Surge, Aquilo, et veni, Auster,
   perfla hortum meum, et fluant aromata illius.
[Cap. V.] Veniat dilectus meus in hortum suum,
   et comedat fructum pomorum suorum.
Veni in hortum meum, soror mea sponsa,
   messui myrrham meam cum aromatibus meis;
[Col. 1288D] Comedi favum cum melle meo,
   bibi vinum meum de lacte meo:
Comedite, amici, et bibite,
   et inebriamini, charissimi.
Ego dormio,
   et cor meum vigilat:
Vox dilecti mei pulsantis:
Aperi mihi, soror mea, amica mea, columba mea,
      immaculata mea:
Quia caput meum plenum est rore,
   et cincinni mei guttis noctium.
Exspoliavi me tunica mea,
   quomodo induar illa?
Lavi pedes meos,
   quomodo inquinabo illos?
Dilectus meus misit manum suam per oramen,
   et venter meus intremuit ad tactum ejus.
Surrexi, ut aperirem dilecto meo;
   [Col. 1289A] manus meae stillaverunt myrrham,
   et digiti mei pleni myrrha probatissima.
Pessulum ostii mei aperui dilecto meo:
   at ille declinaverat, atque transierat.
Anima mea liquefacta est, ut locutus est:
   quaesivi, et non inveni illum:
   vocavi, et non respondit mihi.
Invenerunt me custodes qui circumeunt civitatem:
   percusserunt me, et vulneraverunt me:
   tulerunt pallium meum mihi custodes murorum.
Adjuro vos, filiae Jerusalem,
   si inveneritis dilectum meum,
   ut nuntietis ei quia amore langueo.
Qualis est dilectus tuus ex dilecto,
   o pulcherrima mulierum?
Qualis est dilectus tuus ex dilecto,
   quia sic adjurasti nos?
Dilectus meus candidus et rubicundus, electus ex
      millibus.
Caput ejus aurum optimum:
   [Col. 1289B] Comae ejus sicut elatae palmarum,
   nigrae quasi corvus.
Oculi ejus sicut columbae super rivulos aquarum,
      quae lacte sunt lotae,
   et resident juxta fluenta plenissima.
Genae illius sicut areolae aromatum
   consitae a pigmentariis.
Labia illius lilia
   distillantia myrrham primam.
Manus illius tornatiles aureae,
   plenae hyacinthis.
Venter ejus eburneus,
   distinctus sapphiris.
Crura illius columnae marmoreae,
   quae fundatae sunt super bases aureas.
Species ejus ut Libani,
   electus ut cedri.
Guttur illius suavissimum,
   et totus desiderabilis:
[Col. 1289C] Talis est dilectus meus,
   et ipse est amicus meus, filiae Jerusalem.
Quo abiit dilectus tuus, o pulcherrima mulierum?
   quo declinavit dilectus tuus: et quaeremus eum
      tecum?
[Cap. VI.] Dilectus meus descendit in hortum suum
      ad areolam aromatum,
   ut pascatur in hortis, et lilia colligat.
Ego dilecto meo, et dilectus meus mihi, qui pascitur
      inter lilia.
Pulchra es, amica mea, suavis, et decora sicut Jerusalem:
   terribilis ut castrorum acies ordinata.
Averte oculos tuos a me,
   quia ipsi me avolare fecerunt.
Capilli tui sicut grex caprarum,
   quae apparuerunt de Galaad.
Dentes tui sicut grex ovium,
   quae ascenderunt de lavacro:
[Col. 1289D] Omnes gemellis fetibus,
   et sterilis non est in eis.
Sicut cortex mali punici genae tuae
   absque occultis tuis.
Sexaginta sunt reginae,
   et octoginta concubinae,
   et adolescentularum non est numerus.
Una est columba mea, perfecta mea,
   una est matris suae, electa genitrici suae.
Viderunt eam filiae,
   et beatissimam praedicaverunt:
Reginae et concubinae,
   et laudaverunt eam.
[Col. 1290A] Quae est ista, quae progreditur quasi aurora consurgens,
   pulchra ut luna, electa ut sol,
   terribilis ut castrorum acies ordinata?
Descendi ad hortum nucum,
   ut viderem poma convallis,
   et inspicerem si floruisset vinea,
   et germinassent mala punica.
Nescivi: anima mea conturbavit me
   propter quadrigas Aminadab.
Revertere, revertere, [a 1Kb] Sulamitis:
   revertere, revertere, ut intueamur te.
[Cap. VII.] Quid videbis in Sulamite,
   nisi choros castrorum?
Quam pulchri sunt gressus tui
   in calceamentis, filia principis!
Juncturae femorum tuorum, sicut monilia,
   quae fabricata sunt manu artificis.
Umbilicus tuus crater tornatilis:
   numquam indigens poculis.
[Col. 1290B] Venter tuus sicut acervus tritici,
   vallatus liliis.
Duo ubera tua,
   sicut duo hinnuli gemelli capreae.
Collum tuum
   sicut turris eburnea.
Oculi tui sicut piscinea in Esebon,
   quae sunt in porta filiae multitudinis.
Nasus tuus sicut turris Libani,
   quae respicit contra Damascum.
Caput tuum ut Carmelus:
   et comae capitis tui, sicut purpura regis vincta canalibus.
Quam pulchra es, et quam decora,
   charissima in deliciis!
Statura tua assimilata est palmae,
   et ubera tua botris.
Dixi: Ascendam in palmam,
   et apprehendam fructus ejus:
[Col. 1290C] Et erunt ubera tua sicut botri vineae:
   et odor oris tui sicut malorum.
Guttur tuum sicut vinum optimum,
   dignum dilecto meo ad potandum,
   labiisque et dentibus illius ad ruminandum.
Ego dilecto meo,
   et ad me conversio ejus.
Veni, dilecte mi, egrediamur in agrum,
   commoremur in villis.
Mane surgamus ad vineas,
   videamus si floruit vinea,
   si flores fructus parturiunt,
   si floruerunt mala punica:
   ibi dabo tibi ubera mea.
Mandragorae dederunt odorem in portis nostris:
   omnia poma nova et vetera, dilecte mi,
   servavi tibi.
[Cap. VIII.] Quis mihi det te fratrem meum sugentem ubera matris meae,
   [Col. 1290D] ut inveniam te foris, et deosculer te,
   et jam me nemo despiciat?
Apprehendam te,
   et ducam in domum matris meae:
Ibi me docebis,
   et dabo tibi poculum ex vino condito,
   et mustum malorum granatorum meorum.
Laeva ejus sub capite meo,
   et dextera illius amplexabitur me.
Adjuro vos, filiae Jerusalem,
   ne suscitetis, neque evigilare faciatis dilectam,
   donec ipsa velit.
Quae est ista, quae ascendit de deserto,
   [Col. 1291A] deliciis affluens, innixa super dilectum suum?
Sub arbore malo suscitavi te:
   ibi corrupta est mater tua,
   ibi violata est genitrix tua:
Pone me ut signaculum super cor tuum;
   ut signaculum super brachium tuum:
Quia fortis est ut mors dilectio,
   dura sicut infernus aemulatio:
Lampades ejus,
   lampades ignis atque flammarum.
Aquae multae non potuerunt exstinguere charitatem,
   nec flumina obruent illam:
Si dederit homo omnem substantiam domus suae pro
      dilectione,
   quasi nihil [a 1Kb] despicient eum.
Soror nostra parva,
   et ubera non habet:
Quid faciemus sorori nostrae
   [Col. 1292A] in die quando alloquenda est?
Si murus est,
   aedificemus super eum propugnacula argentea:
Si ostium est,
   compingamus illud tabulis cedrinis.
Ego murus: et ubera mea sicut turris,
   ex quo facta sum coram eo quasi pacem reperiens.
Vinea fuit pacifico,
   in ea, quae habet populos:
Tradidit eam custodibus:
   vir affert pro fructu ejus mille argenteos.
Vinea mea coram me est.
Mille tui pacifici,
   et ducenti his qui custodiunt fructus ejus.
Quae habitas in hortis, amici auscultant:
   fac me audire vocem tuam.
Fuge, dilecte mi, et assimilare capreae
   hinnuloque cervorum super montes aromatum.


Explicit Canticum Canticorum.




[Col. 1291]
[LIBER DANIELIS.]



[a 1Kb] PRAEFATIO HIERONYMI IN DANIELEM PROPHETAM.

[Col. 1291B] Danielem prophetam juxta Septuaginta Interpretes Domini Salvatoris Ecclesiae non legunt utentes Theodotionis editione, et hoc cur acciderit, nescio. Sive enim quia sermo Chaldaicus est, et quibusdam proprietatibus a nostro eloquio discrepat, noluerunt Septuaginta Interpretes easdem [b 1Kb] linguae lineas in translatione servare: sive sub nomine eorum ab alio nescio quo non satis Chaldaeam linguam sciente, editus liber est: sive aliud quid causae exstiterit ignorans: hoc unum affirmare possum, quod multum a veritate discordet, et recto judicio repudiatus sit. Sciendum quippe, [c 9Kb] Danielem maxime et Ezram, Hebraicis quidem litteris; sed Chaldaico sermone conscriptos, et unam Jeremiae , Job quoque cum Arabica lingua habere plurimam societatem. [Col. 1291C] Denique et ego adolescentulus, post Quintiliani et Tullii lectionem ac flores rhetoricos, cum me in linguae [Col. 1292B] hujus pistrinum reclusissem, et multo sudore, multoque tempore vix coepissem anhelantia stridentiaque verba resonare, et quasi per cryptam ambulans, rarum desuper lumen aspicerem, impegi novissime in Danielem, et tanto taedio affectus sum, ut desperatione subita omnem veterem laborem voluerim contemnere. Verum adhortante me quodam Hebraeo, et illud mihi crebrius [d 1Kb] in sua lingua ingerente [e 1Kb] , Labor omnia vincit improbus, qui [Al. et qui] mihi videbar sciolus inter [f 1Kb] eos, coepi rursum discipulus esse Chaldaicus. Et ut verum fatear, usque ad praesentem diem magis possum sermonem Chaldaicum legere et intelligere, quam sonare. Haec idcirco [g 1Kb] , ut difficultatem vobis Danielis ostenderem, qui apud Hebraeos nec Susannae habet historiam, nec [Col. 1292C] hymnum trium puerorum, nec Belis, draconisque fabulas: [h 1Kb] quas nos, quia in toto orbe dispersae sunt, [Col. 1293A] [a 1Kb] veru ÷ anteposito, easque jugulante, subjecimus: ne videremur apud imperitos magnam partem voluminis detruncasse. Audivi ego quemdam de praeceptoribus Judaeorum, cum Susannae derideret historiam, et a Graeco nescio quo diceret esse confictam, illud opponere, quod Origeni quoque [b 1Kb] Africanus opposuit, etymologias has , , de Graeco sermone descendere. Cujus rei nos intelligentiam nostris hanc possumus dare: Ut, verbi gratia, dicamus ab arbore ilice dixisse eum, Illico pereas: et a lentisco, In lentem te comminuat angelus, vel non lente pereas, aut lentus, id est flexibilis ducaris ad mortem: sive aliud quid ad arboris nomen conveniens. Deinde tantum [c 1Kb] fuisse otii tribus pueris cavillabatur, ut in [Col. 1293B] camino aestuantis incendii metro luderent, et per ordinem ad laudem Dei omnia elementa provocarent: aut quod miraculum, divinaeque aspirationis indicium, vel draconem interfectum offa picis, vel sacerdotum Belis machinas deprehensas: quae magis prudentia solertis viri, quam prophetali essent [Al. esse] spiritu perpetrata? Cum vero ad Abacuc veniret, et de Judaea in [d 1Kb] Chaldaeam raptum discophorum [Al. discumferentem] lectitaret: quaerebat exemplum, ubi legissemus in toto veteri Testamento, quemquam sanctorum gravi volasse corpore, et in puncto horae tanta terrarum spatia transisse. Cui cum quidam e nostris satis ad loquendum promptulus, [Col. 1294A] Ezechielem adduxisset in medium, et diceret eum de Chaldaea in Judaeam fuisse translatum: derisit hominem, et ex ipso volumine demonstravit Ezechielem in spiritu se vidisse transpositum. Denique et Apostolum nostrum, videlicet ut eruditum virum, et qui legem ab Hebraeis didicisset, non fuisse ausum affirmare se raptum in corpore, sed dixisse: Sive in corpore, sive extra corpus, nescio. Deus scit (II Cor. XII, 2). His et talibus argumentis apocryphas in libro Ecclesiae fabulas arguebat. Super qua re lectoris arbitrio judicium derelinquens, illud admoneo, non haberi Danielem apud Hebraeos inter prophetas, sed inter eos qui conscripserunt. In tres siquidem partes omnis ab eis Scriptura [e 1Kb] dividitur: in Legem, in Prophetas in , [Col. 1294B] id est, in quinque, et octo, et in undecim libros: de quo non est hujus temporis disserere. Quae autem ex hoc propheta, immo contra hunc librum, Porphyrius objiciat, testes sunt Methodius, Eusebius, Apollinaris: qui multis versuum millibus ejus vesaniae respondentes, nescio an curioso lectori satisfecerint. Unde obsecro vos, o Paula et Eustochium, fundatis pro me ad Dominum preces: ut quamdiu in hoc corpusculo sum, scribam aliquid gratum vobis, utile Ecclesiae, dignum posteris. Praesentium quippe judiciis non satis moveor: qui in utramque partem, aut amore labuntur, aut odio.



INCIPIT LIBER DANIELIS PROPHETAE.


[Col. 1293D] [Visio I.] Anno tertio regni Joiacim regis Juda,
   venit Nabuchodonosor rex Babylonis in [Al. tac.
      in] Jerusalem,
   et obsedit eam.
Et tradidit Dominus in manu ejus Joiacim regem
      Juda,
   et partem vasorum domus Dei [a 1Kb] :
Et asportavit in terram Sennaar in domum Dei sui,
   et vasa intulit in domum thesauri Dei sui.
Et ait rex Asphanaz praeposito eunuchorum [b 1Kb] ,
   ut introduceret de filiis Israel,
   et de semine regio et tyrannorum, pueros,
In quibus nulla esset macula, decoros forma,
   et eruditos omni sapientia,
   cautos scientia, et doctos disciplina,
[Col. 1294D] Et qui possent stare in palatio regis,
   ut doceret eos litteras, et linguam Chaldaeorum.
Et constituit eis rex annonam per singulos dies de
      cibis suis,
   et de vino unde bibebat ipse;
Ut enutriti tribus annis,
   postea starent in conspectu regis.
Fuerunt ergo inter eos de filiis Juda,
   Daniel, Ananias, Misael, et Azarias.
Et imposuit eis praepositus eunuchorum, nomina:
   Danieli, Baltassar:
   Ananiae, Sidrach:
   Misaeli, Misach,
   et Azariae, Abdenago.
Proposuit autem Daniel in corde suo,
   [Col. 1295A] ne pollueretur de mensa regis,
   neque de vino potus ejus,
   et rogavit eunuchorum praepositum ne contaminaretur.
Dedit autem Deus Danieli gratiam et misericordiam
   in conspectu principis eunuchorum.
Et ait princeps eunuchorum ad Danielem:
   Timeo ego dominum meum regem,
   qui constituit vobis cibum et potum:
Qui si viderit vultus vestros macilentiores prae caeteris adolescentibus coaevis vestris,
   condemnabitis caput meum regi.
Et dixit Daniel ad Malassar,
   quem constituerat princeps eunuchorum super
      Danielem, Ananiam,
   Misaelem, et Azariam,
Tenta nos, obsecro, servos tuos diebus decem,
   et dentur nobis legumina ad vescendum, et aqua
      ad bibendum:
Et contemplare vultus nostros,
   [Col. 1295B] et vultus puerorum qui vescuntur cibo regio:
   et sicut videris, facies cum servis tuis.
Qui audito sermone hujuscemodi,
   tentavit eos diebus decem.
Post dies autem decem,
   apparuerunt vultus eorum meliores et corpulentiores prae omnibus pueris
   qui vescebantur [a 1Kb] cibo regio.
Porro Malassar tollebat cibaria, et vinum potus
      eorum:
   dabatque eis legumina.
Pueris autem his dedit Deus scientiam et disciplinam,
   in omni libro et sapientia:
   Danieli autem intelligentiam omnium visionum et
      somniorum.
Completis itaque diebus, post quos dixerat rex ut
      introducerentur:
   introduxit eos praepositus eunuchorum in conspectu Nabuchodonosor.
[Col. 1295C] Cumque eis locutus fuisset rex,
   non sunt inventi de universis tales,
   ut Daniel, Ananias, Misael, et Azarias:
Et steterunt in conspectu regis:
   et omne verbum sapientiae et intellectus, quod
      sciscitatus est ab eis rex,
   invenit in eis decuplum, super cunctos hariolos
      et magos,
   qui erant in universo regno ejus.
Fuit autem Daniel usque ad annum primum Cyri
      regis.
[Visio II.] In anno secundo regni Nabuchodonosor,
   vidit Nabuchodonosor somnium,
   et conterritus est spiritus ejus,
   et somnium ejus fugit ab eo.
Praecepit autem rex, ut convocarentur harioli, et
      magi, et malefici, et Chaldaei,
   ut indicarent regi somnia sua:
   qui cum venissent, steterunt coram rege.
Et dixit ad eos rex: Vidi somnium:
   [Col. 1295D] et mente confusus ignoro quid viderim.
Responderuntque Chaldaei regi Syriace:
   Rex, in aeternum vive:
Dic somnium servis tuis,
   et interpretationem ejus indicabimus.
Et respondens rex, ait Chaldaeis:
   Sermo recessit a me:
Nisi indicaveritis mihi somnium, et conjecturam
      ejus,
   peribitis vos, et domus vestrae publicabuntur.
Si autem somnium, et conjecturam ejus narraveritis,
   praemia, et dona, et honorem multum accipietis
      a me:
   [Col. 1296A] somnium igitur, et interpretationem ejus indicate
      mihi.
Responderunt secundo, atque dixerunt:
   Rex somnium dicat servis suis,
   et interpretationem illius indicabimus.
Respondit rex, et ait:
   Certe novi quia tempus redimitis,
   scientes quod recesserit a me sermo.
Si ergo somnium non indicaveritis mihi, una est de
      vobis sententia,
   quod interpretationem quoque fallacem et deceptione plenam composueritis,
   ut loquamini mihi donec tempus pertranseat.
Somnium itaque dicite mihi,
   ut sciam, quod interpretationem quoque ejus veram loquamini.
Respondentes ergo Chaldaei coram rege, dixerunt:
   Non est homo super terram, qui sermonem tuum,
      rex, possit implere:
[Col. 1296B] Sed neque regum quisquam magnus et potens verbum hujuscemodi sciscitatur
   ab omni hariolo, et mago, et Chaldaeo.
Sermo enim, quem tu, rex, quaeris, gravis est:
   nec reperietur quisquam, qui indicet illum in conspectu regis:
   exceptis diis, quorum non est cum hominibus
      conversatio.
Quo audito, rex in furore et in ira magna praecepit
   ut perirent omnes sapientes Babylonis.
Et egressa sententia, sapientes interficiebantur:
   quaerebaturque Daniel et socii ejus, ut perirent.
Tunc Daniel requisivit de lege atque sententia,
   ab Arioch principe militiae regis,
   qui egressus fuerat ad interficiendos sapientes Babylonis.
Et interrogavit eum, qui a rege potestatem acceperat,
   quam ob causam tam crudelis sententia a facie regis esset egressa.
[Col. 1296C] Cum ergo rem indicasset Arioch Danieli,
   Daniel ingressus rogavit regem,
   ut tempus daret sibi ad solutionem indicandam
      regi.
Et ingressus est domum suam,
   Ananiaeque, Misaeli et Azariae sociis suis indicavit negotium:
Ut quaererent misericordiam a facie Dei coeli super
      sacramento isto,
   et non perirent Daniel et socii ejus cum caeteris
      sapientibus Babylonis.
Tunc Danieli per visionem nocte mysterium revelatum est:
   et Daniel benedixit Deo coeli,
   et locutus ait:
Sit nomen Dei benedictum a saeculo et usque in saeculum:
   quia sapientia et fortitudo ejus sunt.
Et ipse mutat tempora, et aetates:
   transfert regna, atque constituit:
   [Col. 1296D] dat sapientiam sapientibus, et scientiam intelligentibus disciplinam:
Ipse revelat profunda, et abscondita,
   et novit in tenebris constituta:
   et lux cum eo est.
Tibi, Deus patrum [b 1Kb] meorum, confiteor, teque laudo:
   quia sapientiam et fortitudinem dedisti mihi:
Et nunc ostendisti mihi quae rogavimus te,
   quia sermonem regis aperuisti nobis.
Post haec Daniel ingressus ad Arioch,
   quem constituerat rex ut perderet sapientes Babylonis,
   sic ei locutus est:
Sapientes Babylonis ne perdas;
   [Col. 1297A] introduc me in conspectu regis,
   et solutionem regi narrabo.
Tunc Arioch festinus introduxit Danielem ad regem,
      et dixit ei:
   Inveni hominem de filiis transmigrationis Juda,
      qui solutionem regi annuntiet.
Respondit rex, et dixit Danieli,
   cujus nomen erat Baltassar:
Putasne vere potes indicare mihi somnium, quod
      vidi,
   et interpretationem ejus?
Et respondens Daniel coram rege, ait:
   Mysterium, quod rex interrogat,
   sapientes, magi, et harioli, et aruspisces non
      queunt indicare regi.
Sed est Deus in coelo revelans mysteria,
   qui indicavit tibi, rex Nabuchodonosor,
   quae ventura sunt in novissimis temporibus.
Somnium tuum et visiones capitis tui in cubili tuo,
   [Col. 1297B] hujuscemodi sunt:
Tu, rex, cogitare coepisti in stratu tuo,
   quid esset futurum post haec:
Et qui revelat mysteria,
   ostendit tibi quae ventura sunt.
Mihi quoque non in sapientia, quae est in me plus
      quam cunctis viventibus,
   sacramentum hoc revelatum est:
Sed ut interpretatio regi manifesta fieret,
   et cogitationes mentis tuae scires.
Tu, rex, videbas, et ecce quasi statua una grandis:
   statua illa magna, et statura sublimis stabat contra te,
   et intuitus ejus erat terribilis.
Hujus statuae caput ex auro optimo erat,
   pectus autem et brachia de argento,
   porro venter et femora ex aere.
Tibiae autem ferreae,
   pedum quaedam pars erat ferrea,
   quaedam fictilis.
[Col. 1297C] Videbas ita, donec abscisus est lapis de monte sine
      manibus:
   et percussit statuam in pedibus ejus ferreis et fictilibus,
   et comminuit eos.
Tunc contrita sunt pariter ferrum,
   testa, aes, argentum, et aurum:
Et redacta quasi in favillam aestivae areae,
   quae rapta sunt vento:
   nullusque locus inventus est eis:
Lapis autem, qui percusserat statuam,
      factus est mons magnus,
   et implevit universam terram.
Hoc est somnium:
   Interpretationem quoque ejus dicemus coram
      te, rex.
Tu rex regum es:
   et Deus coeli, regnum, et fortitudinem, et imperium, et gloriam dedit tibi:
Et omnia in quibus habitant filii hominum:
   [Col. 1297D] et bestias agri, volucres quoque coeli dedit in
      manu tua,
   et sub ditione tua universa constituit;
   tu es ergo caput aureum.
Et post te consurget regnum aliud minus te [Vulg.
      add. argenteum]:
   et regnum tertium aliud aereum,
   quod imperabit universae terrae.
Et regnum quartum erit velut ferrum:
   quomodo ferrum comminuit et domat omnia,
   sic comminuet omnia haec, et conteret.
Porro quia vidisti pedum et digitorum partem testae
      figuli,
   et partem ferream:
Regnum divisum erit,
   quod tamen de plantario ferri orietur,
secundum quod vidisti, ferrum mixtum testae ex
   luto.
[Col. 1298A] Et digitos pedum ex parte ferreos, et ex parte fictiles:
   ex parte regnum erit solidum, et ex parte contritum.
Quod autem vidisti ferrum mixtum testae ex luto,
   commiscebuntur quidem humano semine:
Sed non adhaerebunt sibi,
   sicut ferrum misceri non potest testae.
In diebus autem regnorum illorum,
   suscitabit Deus coeli regnum, quod in aeternum
      non dissipabitur,
   et regnum ejus populo alteri non tradetur.
Comminuet, et consumet universa regna haec:
   et ipsum stabit in aeternum.
Secundum quod vidisti, quod de monte abscisus est
      lapis, sine manibus,
   et comminuit testam, et ferrum, et aes, et argentum, et aurum.
Deus magnus ostendit regi, quae futura sunt postea,
   et verum est somnium,
   [Col. 1298B] et fidelis interpretatio ejus.
Tunc rex Nabuchodonosor cecidit in faciem suam,
      et Danielem adoravit:
   et hostias et incensum praecepit ut sacrificarent ei.
Loquens ergo rex, ait Danieli:
   Vere Deus vester Deus deorum est,
      et Dominus regum, et revelans mysteria:
   quoniam potuisti aperire sacramentum hoc.
Tunc rex Danielem in sublime extulit,
   munera multa et magna dedit ei:
Et constituit eum principem super omnes provincias Babylonis,
   et praefectum magistratuum super cunctos sapientes Babylonis.
Daniel autem postulavit a rege,
   et constituit super opera provinciae Babylonis,
      Sidrach, Misach, et Abdenago:
   ipse autem Daniel erat in foribus regis.
[Visio III.] Nabuchodonosor rex fecit statuam auream,
   [Col. 1298C] altitudine cubitorum sexaginta,
   latitudine cubitorum sex,
   et statuit eam in campo Dura provinciae Babylonis;
Itaque Nabuchodonosor rex
   misit ad congregandos satrapas, magistratus, et
      judices, duces, et tyrannos, et praefectos,
   omnesque principes regionum;
Ut convenirent ad dedicationem statuae,
   quam erexerat Nabuchodonosor rex.
Tunc congregati sunt satrapae, magistratus, et judices, et duces, et tyranni,
   et optimates qui erant in potestatibus constituti,
   et universi principes regionum;
Ut convenirent ad dedicationem statuae,
   quam erexerat Nabuchodonosor rex.
Stabant autem in conspectu statuae,
   quam posuerat Nabuchodonosor rex:
Et praeco clamabat valenter:
   Vobis dicitur populis, tribubus, et linguis:
[Col. 1298D] In hora, qua audieritis sonitum tubae,
   et fistulae, et citharae,
   sambucae, et psalterii, et symphoniae,
   et universi generis musicorum,
Cadentes adorate statuam auream,
   quam constituit Nabuchodonosor rex.
Si quis autem non prostratus adoraverit,
   eadem hora mittetur in fornacem ignis ardentis.
Post haec igitur statim, ut audierunt omnes populi
      sonitum tubae,
   fistulae, et citharae,
   sambucae et psalterii, et symphoniae,
   et omnis generis musicorum:
Cadentes omnes populi, et tribus et linguae adoraverunt statuam auream,
   quam constituerat Nabuchodonosor rex.
Statimque in ipso tempore accedentes viri Chaldaei
      accusaverunt Judaeos:
   [Col. 1299A] dixeruntque Nabuchodonosor regi: Rex, in aeternum vive:
Tu, rex, posuisti decretum,
   ut omnis homo, qui audierit sonitum tubae,
   fistulae, et citharae,
   sambucae, et psalterii, et symphoniae,
   et universi generis musicorum,
   prosternat se, et adoret statuam auream.
Si quis autem non procidens adoraverit,
   mittatur in fornacem ignis ardentis.
Sunt ergo viri Judaei, quos constituisti super opera
      regionis Babylonis,
   Sidrach, Misach, et Abdenago:
Viri isti contempserunt, rex, decretum
   tuum: deos tuos non colunt,
   et statuam auream, quam erexisti, non adorant.
Tunc Nabuchodonosor in furore et in ira praecepit,
   ut adducerentur Sidrach, Misach et Abdenago:
   qui confestim adducti sunt in conspectu regis.
Pronuntiansque Nabuchodonosor rex, ait eis:
   [Col. 1299B] Verene, Sidrach, Misach, et Abdenago, deos meos
      non colitis,
   et statuam auream, quam constitui, non adoratis?
Nunc ergo si estis parati, quacumque
   hora audieritis sonitum tubae,
   fistulae, citharae, sambucae, et psalterii, et symphoniae,
   omnisque generis musicorum,
   prosternite vos, et adorate statuam quam feci:
Quod si non adoraveritis,
   eadem hora mittemini in fornacem ignis ardentis:
   et quis est Deus, qui eripiat vos de manu mea?
Respondentes Sidrach, Misach, et Abdenago, dixerunt [a 1Kb] regi Nabuchodonosor:
   Non oportet nos de hac re respondere tibi.
Ecce enim Deus noster, quem colimus,
   potest eripere nos de camino ignis ardentis,
   et de manibus tuis, o rex, liberare.
Quod si noluerit, notum sit tibi, rex, quia deos tuos
      [Col. 1299C] non colimus,
   et statuam auream, quam erexisti, non adoramus.
Tunc Nabuchodonosor repletus est furore:
   et aspectus faciei illius immutatus est super Sidrach, Misach, et Abdenago,
   et praecepit, ut succenderetur fornax septuplum
      quam succendi consueverat.
Et viris fortissimis de exercitu suo jussit,
   ut ligatis pedibus Sidrach, Misach, et Abdenago,
   mitterent eos in fornacem ignis ardentis.
   Et confestim viri illi vincti, cum braccis suis, et
      tiaris, et calceamentis, et vestibus,
   missi sunt in medium fornacis ignis ardentis.
Nam jussio regis urgebat:
   fornax autem succensa erat nimis.
Porro viros illos, qui miserant Sidrach, Misach, et
      Abdenago,
   interfecit flamma ignis,
Viri autem hi tres, id est, Sidrach, Misach, et Abdenago,
   [Col. 1299D] ceciderunt in medio camino ignis ardentis, colligati,

[b 1Kb] Quae sequuntur, in Hebraeis voluminibus non reperi.

Et ambulabant in medio flammae,
   laudantes Deum, et benedicentes Domino.
Stans autem Azarias oravit sic,
   aperiensque os suum in medio ignis, ait:
[Col. 1300A] Benedictus es, Domine Deus patrum nostrorum,
   et [c 1Kb] laudabile et gloriosum nomen tuum in saecula:
Quia justus es in omnibus quae fecisti in nobis,
   et universa opera tua vera,
   et viae tuae rectae, et omnia judicia tua vera.
Judicia enim vera fecisti,
   juxta omnia quae induxisti super nos,
   et super civitatem sanctam patrum nostrorum
      Jerusalem:
Quia in veritate, et in judicio,
   induxisti omnia haec propter peccata nostra.
Peccavimus enim, et inique egimus recedentes a te:
   et deliquimus in omnibus:
Et praecepta tua non audivimus, nec observavimus,
   nec fecimus sicut praeceperas nobis, ut bene nobis esset.
Omnia ergo, quae induxisti super nos,
   et universa, quae fecisti nobis, vero judicio fecisti:
Et tradidisti nos in manibus inimicorum iniquorum,
   [Col. 1300B] et pessimorum, praevaricatorumque,
   et regi injusto et pessimo ultra omnem terram.
Et nunc non possumus aperire os:
   confusio et opprobrium facti sumus servis tuis, et
      his qui colunt te.
Ne, quaesumus, tradas nos in perpetuum,
   propter nomen tuum,
   et ne dissipes testamentum tuum:
Neque auferas misericordiam tuam a nobis,
   propter Abraham dilectum tuum,
   et Isaac servum tuum,
   et Israel sanctum tuum:
Quibus locutus es pollicens,
   quod multiplicares semen eorum sicut stellas coeli,
   et sicut arenam quae est in littore maris:
Quia, Domine, imminuti sumus plus quam omnes
      gentes,
   sumusque humiles in universa terra hodie propter
      peccata nostra.
[Col. 1300C] Et non est in tempore hoc princeps,
   et propheta, et dux,
   neque holocaustum, neque sacrificium,
   neque oblatio, neque incensum,
Neque locus primitiarum coram te,
   ut possimus invenire misericordiam:
Sed in anima contrita,
   et spiritu humilitatis suscipiamur.
Sicut in holocausto arietum, et taurorum,
   et sicut in millibus agnorum pinguium:
Sic fiat sacrificium nostrum in conspectu tuo hodie,
      ut placeat tibi:
   quon am non est confusio confidentibus in te,
Et nunc sequimur in toto corde,
   et timemus te, et quaerimus faciem tuam.
Ne confundas nos:
   sed fac nobiscum juxta mansuetudinem tuam,
   et secundum multitudinem misericordiae tuae.
Et erue nos in mirabilibus tuis,
   et da gloriam nomini tuo, Domine:
[Col. 1300D] Et confundantur omnes, qui ostendunt servis tuis
      mala,
   confundantur in omni potentia,
   et robur eorum conteratur:
Et sciant, quia tu es Dominus Deus solus,
   et gloriosus super orbem terrarum.
Et non cessabant qui miserant eos, ministri regis
      succendere fornacem,
   [Col. 1301A] naphtha, et stuppa, et pice, et malleolis;
Et effundebatur flamma super fornacem
   cubitis quadraginta et novem:
Et erupit,
   et incendit quos reperit juxta fornacem de Chaldaeis.
Angelus autem Domini descendit cum Azaria,
   et sociis ejus, in fornacem:
Et excussit flammam ignis de fornace,
   et fecit medium fornacis quasi ventum roris flantem;
Et non tetigit eos omnino ignis, neque contristavit,
   nec quidquam molestiae intulit.
Tunc hi tres quasi ex uno ore laudabant,
   et glorificabant, et benedicebant Deo in fornace,
      dicentes:
Benedictus es, Domine Deus patrum nostrorum:
   et laudabilis, et superexaltatus in saecula.
Et benedictum nomen gloriae tuae sanctum:
   et laudabile, et superexaltatum in omnibus saeculis.
Benedictus es in templo sancto gloriae tuae:
   [Col. 1301B] et superlaudabilis, et [a 1Kb] superexaltatus in saecula.
Benedictus es in throno regni tui:
   et superlaudabilis, et superexaltatus in saecula.
Benedictus es, qui intueris abyssos,
   et sedes super cherubim:
   et laudabilis, et superexaltatus in saecula.
Benedictus es in firmamento coeli:
   et laudabilis et gloriosus in saecula.
Benedicite omnia opera Domini Domino:
   laudate et superexaltate eum in saecula.
Benedicite angeli Domini Domino:
   laudate et superexaltate eum in saecula.
Benedicite coeli Domino:
   laudate et superexaltate eum in saecula.
Benedicite aquae omnes, quae super coelos sunt, Domino:
   laudate et superexaltate eum in saecula.
Benedicite omnes virtutes Domini Domino:
   laudate et superexaltate eum in saecula.
[Col. 1301C] Benedicite sol et luna Domino:
   laudate et superexaltate eum in saecula.
Benedicite stellae coeli Domino:
   laudate et superexaltate eum in saecula.
Benedicite omnis imber et ros Domino:
   laudate et superexaltate eum in saecula.
Benedicite omnes spiritus Dei Domino:
   laudate et superexaltate eum in saecula.
Benedicite [b 1Kb] ignis et aestus Domino:
   laudate et superexaltate eum in saecula.
Benedicite frigus et aestus Domino:
   laudate et superexaltate eum in saecula.
Benedicite rores et pruina Domino:
   laudate et superexaltate eum in saecula.
Benedicite gelu et frigus Domino:
   laudate et superexaltate eum in saecula.
Benedicite glacies et nives Domino:
   laudate et superexaltate eum in saecula.
Benedicite noctes et dies Domino:
   [Col. 1301D] laudate et superexaltate eum in saecula.
Benedicite lux et tenebrae Domino:
   laudate et superexaltate eum in saecula.
Benedicite fulgura et nubes Domino:
   laudate et superexaltate eum in saecula.
Benedicat terra Dominum:
   laudet et superexaltet eum in saecula.
Benedicite montes et colles Domino:
   laudate et superexaltate eum in saecula.
Benedicite universa germinantia in terra Domino:
   laudate et superexaltate eum in saecula.
[Col. 1302A] Benedicite fontes Domino:
   laudate et superexaltate eum in saecula.
Benedicite maria et flumina Domino:
   laudate et superexaltate eum in saecula.
Benedicite cete, et omnia quae moventur in aquis,
      Domino:
   laudate et superexaltate eum in saecula.
Benedicite omnes volucres coeli Domino:
   laudate et superexaltate eum in saecula.
Benedicite omnes bestiae et pecora Domino:
   laudate et superexaltate eum in saecula.
Benedicite filii hominum Domino:
   laudate et superexaltate eum in saecula.
Benedicat Israel Dominum:
   laudet et superexaltet eum in saecula.
Benedicite sacerdotes Domini Domino:
   laudate et superexaltate eum in saecula.
Benedicite servi Domini Domino:
   laudate et superexaltate eum in saecula.
Benedicite spiritus et animae justorum Domino:
   [Col. 1302B] laudate et superexaltate eum in saecula.
Benedicite sancti et humiles corde Domino:
   laudate et superexaltate eum in saecula.
Benedicite Anania, Azaria, Misael Domino:
   laudate et superexaltate eum in saecula.
Quia eruit nos de inferno,
   et salvos fecit de manu mortis,
   et liberavit nos de medio ardentis flammae,
   et de medio ignis eruit nos.
Confitemini Domino quoniam bonus;
   quoniam in saeculum misericordia ejus.
Benedicite omnes religiosi Domino Deo deorum:
   laudate et confitemini ei,
   quia in omnia saecula misericordia ejus.

Hucusque non habentur in Hebraeo, et quae posuimus, de Theodotionis editione translata sunt.

Tunc Nabuchodonosor rex obstupuit, et surrexit
      propere,
   [Col. 1302C] et ait optimatibus suis:
Nonne tres viros misimus in medium ignis compeditos?
Qui respondentes dixerunt regi:
   Vere, rex.
Respondit, et ait:
   Ecce ego video viros quatuor solutos,
   et ambulantes in medio ignis,
   et nihil corruptionis in eis est,
   et species quarti similis filio Dei.
Tunc accessit Nabuchodonosor ad ostium fornacis
      ignis ardentis, et ait:
   Sidrach, Misach, et Abdenago, servi Dei excelsi,
   egredimini, et venite:
Statimque egressi sunt Sidrach, Misach, et Abdenago
      de medio ignis.
Et congregati satrapae, magistratus, et judices, et
      potentes regis,
   contemplabantur viros illos,
Quoniam nihil potestatis habuisset ignis in corporibus eorum,
   [Col. 1302D] et capillus capitis eorum non esset adustus,
   et [c 17Kb] saraballa eorum non fuisset immutata,
   et odor ignis non transisset per eos.
Et erumpens Nabuchodonosor, ait;
Benedictus Deus eorum,
   Sidrach videlicet, Misach et Abdenago,
   qui misit angelum suum:
Et eruit servos suos,
   qui crediderunt in eum:
Et verbum regis immutaverunt,
   [Col. 1303A] Et tradiderunt corpora sua ne servirent,
   et ne adorarent omnem Deum, excepto Deo suo:
A me ergo positum est hoc decretum,
   ut omnis populus, tribus, et lingua,
   quaecumque locuta fuerit blasphemiam contra
      Deum Sidrach, Misach, et Abdenago, dispereat,
   et domus ejus vastetur:
Neque enim est Deus alius,
   qui possit ita salvare.
Tunc rex promovit Sidrach, Misach, et Abdenago,
   in provincia Babylonis.
NABUCHODONOSOR rex,
   omnibus populis, gentibus, et linguis, qui habitant in universa terra,
   pax vobis multiplicetur.
Signa et mirabilia fecit apud me Deus excelsus.
Placuit ergo mihi praedicare signa ejus, quia magna
      sunt;
   et mirabilia ejus, quia fortia:
Et regnum ejus regnum sempiternum;
   [Col. 1303B] et potestas ejus in generationem et generationem.
[Visio IV.] Ego Nabuchodonosor quietus eram in
      domo mea,
   et florens in palatio meo:
Somnium vidi, quod perterruit me:
   et cogitationes meae in stratu meo,
   et visiones capitis mei conturbaverunt me.
Et per me propositum est decretum,
   ut introducerentur in conspectu meo cuncti sapientes Babylonis,
   et ut solutionem somnii indicarent mihi.
Tunc ingrediebantur harioli, magi, Chaldaei, et aruspices,
   et somnium narravi in conspectu eorum:
   et solutionem ejus non indicaverunt mihi:
    [a 13Kb] Donec collega ingressus est in conspectu meo
      Daniel,
   cui nomen Baltassar secundum nomen Dei mei,
   qui habet spiritum deorum sanctorum in semetipso:
   [Col. 1303C] et somnium coram ipso locutus sum.
Baltassar, princeps hariolorum,
   quem ego scio quod spiritum sanctorum deorum
      habeas in te,
   et omne sacramentum non est impossibile tibi:
Visiones somniorum meorum, quas vidi, et solutionem eorum narra.
Visio capitis mei in cubili meo:
   Videbam, et ecce arbor in medio terrae,
   et altitudo ejus nimia.
Magna arbor, et fortis:
   et proceritas ejus contingens coelum:
   aspectus illius erat usque ad terminos universae
      terrae.
Folia ejus pulcherrima, et fructus ejus nimius:
   et esca universorum in ea.
Subter eam habitabant animalia et bestiae,
   et in ramis ejus conversabantur volucres coeli:
   et ex ea vescebatur omnis caro.
[Col. 1303D] Videbam in visione capitis mei super stratum
      meum,
   et ecce vigil et sanctus de coelo descendit.
Clamavit fortiter, et sic ait:
Succidite arborem, et praecidite ramos ejus:
Excutite folia ejus,
   et dispergite fructum ejus:
Fugiant bestiae quae subter eam sunt,
   et volucres de ramis ejus.
Verumtamen germen radicum ejus in terra sinite,
   et alligetur vinculo ferreo et aereo, in herbis quae
      foris sunt,
   et rore coeli tingatur,
   [Col. 1304A] et cum feris pars ejus in herba terrae.
Cor ejus ab humano commutetur,
   et cor ferae detur ei:
   et septem tempora mutentur super eum.
In sententia vigilum decretum est,
   et sermo sanctorum, et petitio:
Donec cognoscant viventes,
   quoniam dominatur Excelsus in regno hominum;
Et cuicumque voluerit, dabit illud,
   et humillimum hominem constituet super eum.
Hoc somnium vidi
   ego rex Nabuchodonosor:
Tu ergo, Baltassar, interpretationem narra festinus:
   quia omnes sapientes regni mei non queunt solutionem edicere mihi:
Tu autem potes,
   quia spiritus deorum sanctorum in te est.
Tunc Daniel, cujus nomen Baltassar,
   coepit intra semetipsum tacitus cogitare quasi hora
      una:
   [Col. 1304B] et cogitationes ejus conturbabant eum.
Respondens autem rex ait:
   Baltassar, somnium et interpretatio ejus non conturbent te,
Respondit Baltassar, et dixit:
   Domine mi, somnium his qui te oderunt,
   et interpretatio ejus hostibus tuis sit,
Arborem quam vidisti sublimem atque robustam,
   cujus altitudo pertingit ad coelum, et aspectus
      illius in omnem terram:
Et rami ejus pulcherrimi,
   et fructus ejus nimius;
Et esca omnium in ea,
   et subter eam habitantes bestiae agri,
   et in ramis ejus commorantes aves coeli:
Tu es rex, qui magnificatus es, et invaluisti:
   et magnitudo tua crevit, et pervenit usque ad
      coelum,
   et potestas tua in terminos universae terrae.
[Col. 1304C] Quod autem vidit rex vigilem et sanctum descendere
      de coelo, et dicere:
Succidite arborem, et dissipate illam;
Attamen germen radicum ejus in terra dimittite,
   et vinciatur ferro et aere in herbis foris,
   et rore coeli conspergatur,
   et cum feris sit pabulum ejus,
   donec septem tempora mutentur super eum:
Haec est interpretatio sententiae Altissimi,
   quae pervenit super dominum meum regem:
Ejicient te ab hominibus,
   et cum bestiis feris erit habitatio tua,
   et fenum ut bos comedes,
   et rore coeli infunderis:
Septem quoque tempora mutabuntur super te,
   donec scias quod dominetur Excelsus super regnum
      hominum,
   et cuicumque voluerit, det illud.
Quod autem praecepit, ut relinqueretur germen radicum ejus,
   [Col. 1304D] id est, arboris:
Regnum tuum tibi manebit,
   postquam cognoveris potestatem esse coelestem.
Quamobrem, rex, consilium meum placeat tibi,
   et peccata tua eleemosynis redime,
   et iniquitates tuas misericordiis pauperum:
   forsitan ignoscet delictis tuis.
Omnia venerunt super Nabuchodonosor regem.
Post finem mensium duodecim,
   in aula Babylonis deambulabat.
Responditque rex, et ait:
   Nonne haec est Babylon magna, quam ego aedificavi in domum regni,
   [Col. 1305A] in robore fortitudinis meae, et in gloria decoris
      mei?
Cum adhuc sermo esset in ore regis,
   vox de coelo ruit:
Tibi dicitur, Nabuchodonosor rex:
   Regnum transiit a te:
Et ab hominibus te ejicient,
   et cum bestiis feris erit habitatio tua:
Fenum quasi bos comedes,
   et septem tempora mutabuntur super te:
Donec scias quod dominetur Excelsus in regno hominum,
   et cuicumque voluerit, det illud.
Eadem hora sermo completus est super Nabuchodonosor,
   et ex hominibus ejectus est;
Et fenum ut bos comedit,
   et rore coeli corpus ejus infectum est:
Donec capilli ejus in similitudinem aquilarum crescerent,
   [Col. 1305B] et ungues ejus quasi avium.
Igitur post finem dierum,
   ego Nabuchodonosor oculos meos ad coelum levavi,
   et sensus meus redditus est mihi:
Et Altissimo benedixi,
   et viventem in sempiternum laudavi et glorificavi:
Quia potestas ejus potestas sempiterna,
   et regnum ejus in generationem et generationem.
Et omnes habitatores terrae apud eum in nihilum
      reputati sunt;
   juxta voluntatem enim suam facit tam in virtutibus
      coeli, quam in habitatoribus terrae:
Et non est qui resistat manui ejus,
   et dicat ei: Quare fecisti?
In ipso tempore sensus meus reversus est ad me,
   et ad honorem regni mei decoremque perveni,
   et figura mea reversa est ad me:
[Col. 1305C] Et optimates mei, et magistratus mei requisicrunt me,
   et in regno meo restitutus sum:
   et magnificentia amplior addita est mihi.
Nunc igitur ego Nabuchodonosor laudo, et magnifico,
   et glorifico regem coeli:
Quia omnia opera ejus vera,
   et viae ejus judicia;
   et gradientes in superbia potest humiliare.
[Visio V.] Baltassar rex fecit grande convivium optimatibus suis mille:
   et unusquisque secundum suam bibebat aetatem.
Praecepit ergo jam temulentus, ut afferrentur vasa
      aurea et argentea,
   quae asportaverat Nabuchodonosor pater ejus de
   templo, quod fuit in Jerusalem,
Ut biberent in eis rex et optimates ejus,
   uxoresque ejus, et concubinae.
[Col. 1305D] Tunc allata sunt vasa aurea,
   quae asportaverat de templo, quod fuerat in Jerusalem:
Et biberunt in eis rex et optimates ejus,
   uxores et concubinae ejus.
Bibebant vinum, et laudabant deos suos aureos,
   et argenteos, et aereos, ferreos, ligneosque et lapideos.
In eadem hora apparuerunt digiti,
   quasi manu hominis scribentis contra candelabrum
   in superficie parietis aulae regiae:
   et rex aspiciebat articulos manus scribentis.
Tunc regis facies commutata est,
   et cogitationes ejus perturbabant eum;
Et compages renum ejus solvebantur,
   et genua ejus ad se invicem collidebantur.
Exclamavit itaque rex fortiter,
   ut introducerent magos, Chaldaeos, et aruspices.
[Col. 1306A] Et proloquens rex ait sapientibus Babylonis:
   Quicumque legerit scripturam hanc,
   et interpretationem ejus manifestam mihi fecerit,
Purpura vestietur, et torquem auream habebit in
      collo,
   et tertius in regno meo erit.
Tunc ingressi omnes sapientes regis, non potuerunt
      scripturam legere,
   nec interpretationem indicare regi.
Unde rex Baltassar satis conturbatus est,
   et vultus illius immutatus est:
   sed et optimates ejus turbabantur.
Regina autem, pro re quae acciderat regi, et optimatibus ejus,
   domum convivii ingressa est:
Et proloquens ait: Rex, in aeternum vive:
   non te conturbent cogitationes tuae, neque facies
      tua immutetur.
Est vir in regno tuo, qui spiritum deorum sanctorum
      habet in se:
   [Col. 1306B] et in diebus patris tui scientia et sapientia inventae
      sunt in eo:
Nam et rex Nabuchodonosor pater tuus,
   principem magorum, incantatorum, Chaldaeorum,
      et aruspicum constituit eum,
   pater, inquam, tuus, o rex:
Quia spiritus amplior, et prudentia, intelligentiaque,
   interpretatio somniorum, et ostensio secretorum,
      ac solutio ligatorum, inventae sunt in eo,
   hoc est in Daniele: cui rex posuit nomen Baltassar,
Nunc itaque Daniel vocetur,
   et interpretationem narrabit.
Igitur introductus est Daniel coram rege.
   Ad quem praefatus rex ait:
Tu es Daniel de filiis captivitatis Judae,
   quem adduxit rex pater meus de Judaea?
Audivi de te, quoniam spiritum deorum habeas:
   et scientia intelligentiaque ac sapientia amplior
      [Col. 1306C] inventa est in te.
Et nunc introgressi sunt in conspectu meo sapientes
      magi, ut scripturam hanc legerent,
   et interpretationem ejus indicarent mihi:
   et nequiverunt sensum sermonis hujus edicere.
Porro ego audivi de te, quod possis obscura interpretari,
   et ligata dissolvere:
Si ergo vales scripturam legere,
   et interpretationem ejus indicare mihi,
Purpura vestieris, et torquem auream circa collum
      tuum habebis,
   et tertius in regno meo princeps eris.
Ad quae respondens Daniel, ait coram rege:
   Munera tua sint tibi, et dona domus tuae alteri da:
Scripturam autem legam tibi, rex,
   et interpretationem ejus ostendam tibi.
O rex, Deus altissimus, regnum et magnificentiam,
      et gloriam et honorem dedit Nabuchodonosor
      [Col. 1306D] patri tuo.
Et propter magnificentiam quam dederat ei, universi
      populi, tribus, et linguae,
   tremebant et metuebant eum:
Quos volebat, interficiebat:
   et quos volebat, percutiebat:
Quos volebat, exaltabat:
   et quos volebat, humiliabat.
Quando autem elevatum est cor ejus,
   et spiritus illius obfirmatus est ad superbiam,
Depositus est de solio regni sui,
   et gloria ejus ablata est:
Et a filiis hominum ejectus est,
   sed et cor ejus cum bestiis positum est,
   et cum onagris erat habitatio ejus:
Fenum quoque ut bos comedebat,
   et rore coeli corpus ejus infectum est;
Donec cognosceret quod potestatem habeat Altissimus in regno hominum.
   [Col. 1307A] et quemcumque voluerit, suscitabit super illud.
Tu quoque, filius ejus Baltassar, non humiliasti cor
      tuum,
   cum scires haec omnia:
Sed adversum Dominatorem coeli elevatus es,
   et vasa domus ejus allata sunt coram te:
Et tu, et optimates tui,
   et uxores tuae, et concubinae tuae, vinum bibistis
      in eis?
Deos quoque argenteos, et aureos, et aereos, ferreos,
      ligneosque et lapideos,
   qui non vident, neque audiunt, neque sentiunt,
      laudasti:
Porro Deum, qui habet flatum tuum in manu sua,
      et omnes vias tuas,
   non glorificasti.
Idcirco ab eo missus est articulus manus,
    [a 1Kb] quae scripsit hoc, quod exaratum est.
Haec est autem scriptura, quae digesta est:
   [Col. 1307B] MANE, THECEL, PHARES.
   Et haec est interpretatio sermonis.
MANE: numeravit Deus regnum tuum,
   et complevit illud.
THECEL: appensus es in statera,
   et inventus es minus habens.
PHARES: divisum est regnum tuum,
   et datum est Medis et Persis.
Tunc, jubente rege, indutus est Daniel purpura,
   et circumdata est torques aurea collo ejus:
   et praedicatum est de eo quod haberet potestatem
      tertius in regno [b 1Kb] suo.
Eadem nocte interfectus est [c 1Kb] Baltassar rex Chaldaeus.
Et Darius Medus successit in regnum annos natus
      sexaginta duos.
[Visio VI.] Placuit Dario, et constituit super regnum
      satrapas centum viginti,
   ut essent in toto regno suo.
Et super eos principes tres,
   [Col. 1307C] ex quibus Daniel unus erat:
Ut satrapae illis redderent rationem,
   et rex non sustineret molestiam.
Igitur Daniel superabat omnes principes et satrapas:
      quia spiritus Dei amplior erat in eo.
Porro rex cogitabat constituere eum super omne
      regnum:
   unde principes et satrapae quaerebant occasionem
      ut invenirent [d 1Kb] Danieli ex latere regis.
Nullamque causam et suspicionem reperire potuerunt, eo quod fidelis esset,
   et omnis culpa et suspicio non inveniretur in eo.
Dixerunt ergo viri illi:
   Non inveniemus Danieli huic aliquam occasionem,
   nisi forte in lege Dei sui.
Tunc principes et satrapae surripuerunt regi,
   et sic locuti sunt ei:
Dari rex, in aeternum vive:
   consilium inierunt cuncti principes regni,
   [Col. 1307D] magistratus, et satrapae, senatores, et judices,
   ut decretum imperatorium exeat, et edictum:
Ut omnis qui petierit aliquam petitionem a quocumque
      Deo et homine, usque ad dies triginta,
   nisi a te rex,
   mittatur in lacum leonum.
Nunc itaque, rex, confirma sententiam, et scribe decretum:
   [Col. 1308A] ut non immutetur quod statutum est a Medis et
      Persis,
   nec praevaricari cuiquam liceat.
Porro rex Darius proposuit edictum,
   et statuit.
Quod cum Daniel comperisset, id est, constitutam
      legem,
   ingressus est domum suam:
Et fenestris apertis in coenaculo suo contra Jerusalem tribus temporibus in die flectebat genua
      sua, et adorabat,
Confitebaturque coram Deo suo,
   sicut et ante facere consueverat.
Viri igitur illi curiosius inquirentes,
   invenerunt Danielem orantem et obsecrantem
      Deum suum.
Et accedentes locuti sunt regi super edicto:
   Rex, numquid non constituisti,
   ut omnis homo, qui rogaret quemquam de diis et
      hominibus, usque ad dies triginta,
   [Col. 1308B] nisi te, rex,
   mitteretur in lacum leonum?
Ad quos respondens rex, ait:
Verus sermo, juxta decretum Medorum atque Persarum,
   quod praevaricari non licet.
Tunc respondentes dixerunt coram rege:
Daniel de filiis captivitatis Judae,
   non curavit de lege tua et de edicto quod constituisti,
   sed tribus temporibus per diem orat obsecratione
      sua.
Quod verbum cum audisset rex,
   satis contristatus est:
Et pro Daniele posuit cor ut liberaret eum,
   et usque ad occasum solis laborabat ut erueret
      illum.
Viri autem illi intelligentes regem, dixerunt ei:
   Scito, rex, quia lex Medorum atque Persarum est,
   [Col. 1308C] ut omne decretum, quod constituerit rex, non
      liceat immutari.
Tunc rex praecepit:
   et adduxerunt Danielem,
   et miserunt eum in lacum leonum.
Dixitque rex Danieli:
   Deus tuus, quem colis semper, ipse liberabit te.
Allatusque est lapis unus,
   et positus est super os laci:
Quem obsignavit rex annulo suo, et annulo optimatum suorum,
   ne quid fieret contra Danielem.
Et abiit rex in domum suam, et dormivit incoenatus,
   cibique non sunt illati coram eo,
   insuper et somnus recessit ab eo.
Tunc rex primo diluculo consurgens,
   festinus ad lacum leonum perrexit:
Appropinquansque lacui, Danielem voce lacrymabili
      inclamavit,
   et affatus est eum:
[Col. 1308D] Daniel, serve Dei viventis,
   Deus tuus, cui tu servis semper, putasne valuit
      te liberare a leonibus?
Et Daniel regi respondens ait:
   Rex, in aeternum vive:
Deus meus misit angelum suum,
   et conclusit ora leonum, et non nocuerunt mihi:
[Col. 1309A] Quia coram eo justitia inventa est in me:
   sed et coram te, rex, delictum non feci.
Tunc rex vehementer gavisus est super eo.
   et Danielem praecepit educi de lacu:
Eductusque est Daniel de lacu,
   et nulla laesio inventa est in eo,
   quia credidit Deo suo.
Jubente autem rege, adducti sunt viri illi,
   qui accusaverant Danielem:
Et in lacum leonum missi sunt,
   ipsi, et filii, et uxores eorum:
Et non pervenerunt usque ad pavimentum laci,
   donec arriperent eos leones, et omnia ossa eorum comminuerunt.
Tunc Darius rex scripsit universis populis, tribubus,
      et linguis,
   habitantibus in universa terra:
PAX vobis multiplicetur.
A me constitutum est decretum,
   ut in universo imperio et regno meo,
   [Col. 1309B] tremiscant et paveant Deum Danielis.
Ipse est enim Deus vivens, et aeternus in saecula,
   et regnum ejus non dissipabitur,
   et potestas ejus usque in aeternum.
Ipse liberator, atque salvator,
   faciens signa, et mirabilia in coelo et in terra:
   qui liberavit Danielem de lacu leonum.
Porro Daniel perseveravit usque ad regnum Darii,
   regnumque Cyri Persae.
[Visio VII.] Anno primo Baltassar regis Babylonis,
      Daniel somnium vidit:
   visio autem capitis ejus in cubili suo:
   et somnium scribens, brevi sermone comprehendit:
   summatimque perstringens, ait:
Videbam in visione mea nocte,
   et ecce quatuor venti coeli pugnabant in mari
      magno.
Et quatuor bestiae grandes ascendebant de mari
   [Col. 1309C] diversae inter se.
Prima quasi leaena,
   et alas habebat aquilae:
Aspiciebam donec evulsae sunt alae ejus,
   et sublata est de terra;
Et super pedes quasi homo stetit,
   et cor ejus datum est ei.
Et ecce bestia alia similis urso in parte stetit:
   et tres ordines erant in ore ejus,
   et in dentibus ejus,
Et sic dicebant ei:
   Surge, comede carnes plurimas.
Post hoc aspiciebam,
   et ecce alia quasi pardus;
Et alas habebat avis quatuor super se,
   et quatuor capita erant in bestia,
   et potestas data est ei.
Post hoc aspiciebam in visione noctis,
   et ecce bestia quarta terribilis, atque mirabilis,
      [Col. 1309D] et fortis nimis,
Dentes ferreos habebat magnos, comedens atque
      comminuens,
   et reliqua pedibus suis conculcans:
Dissimilis autem erat caeteris bestiis, quas videram
      ante eam,
   et habebat cornua decem.
Considerabam cornua,
   et ecce cornu aliud parvulum ortum est de medio
      eorum:
Et tria de cornibus primis evulsa sunt a facie ejus:
   et ecce oculi, quasi oculi hominis erant in cornu
      isto,
   [Col. 1310A] et os loquens ingentia.
Aspiciebam donec throni positi sunt,
   et antiquus dierum sedit.
Vestimentum ejus quasi nix candidum,
   et capilli capitis ejus quasi lana munda:
Thronus ejus flammae ignis:
   rotae ejus ignis accensus.
Fluvius igneus, rapidusque
   egrediebatur a facie ejus.
Millia millium ministrabant ei,
   et decies millies centena millia assistebant ei.
Judicium sedit,
   et libri aperti sunt.
Aspiciebam propter vocem sermonum grandium,
   quos cornu illud loquebatur:
Et vidi quoniam interfecta esset bestia,
   et perisset corpus ejus, et traditum esset ad comburendum igni:
Aliarum quoque bestiarum ablata esset potestas,
   et tempora vitae constituta essent eis usque ad
      [Col. 1310B] tempus et tempus.
Aspiciebam ergo in visione noctis.
   et ecce cum nubibus coeli quasi filius hominis veniebat,
   et usque ad antiquum dierum pervenit:
   et in conspectu ejus obtulerunt eum.
Et dedit ei potestatem, et honorem, et regnum:
   et omnes populi, tribus, et linguae ipsi servient;
Potestas ejus potestas aeterna, quae non auferetur:
   et regnum ejus, quod non corrumpetur.
Horruit spiritus meus,
   ego Daniel territus sum in his,
   et visiones capitis mei conturbaverunt me.
Accessi ad unum de assistentibus,
   et veritatem quaerebam ab eo de omnibus his.
Qui dixit mihi interpretationem sermonum,
   et docuit me:
Hae bestiae [a 1Kb] magnae quatuor,
   quatuor regna consurgent de terra.
[Col. 1310C] Suscipient autem regnum sancti Dei altissimi,
   et obtinebunt regnum usque in saeculum, et saeculum saeculorum.
Post hoc volui diligenter discere de bestia quarta,
   quae erat dissimilis valde ab omnibus, et terribilis
      nimis,
   dentes et ungues ejus ferrei:
Comedebat, et comminuebat,
   et reliquias pedibus suis conculcabat:
   et de cornibus decem, quae habebat in capite:
   et de alio, quod ortum fuerat,
   ante quod ceciderant tria cornua:
Et de cornu illo quod habebat oculos,
   et os loquens grandia, et majus erat caeteris.
Aspiciebam,
   et ecce cornu illud faciebat bellum adversus sanctos,
   et praevalebat eis,
Donec venit antiquus dierum, et judicium dedit sanctis
      Excelsi,
   [Col. 1310D] et tempus advenit, et regnum obtinuerunt sancti.
Et sic ait: Bestia quarta, regnum quartum erit in
      terra,
   quod majus erit omnibus regnis,
   et devorabit universam terram, et conculcabit, et
      comminuet eam.
Porro cornua decem ipsius regni,
   decem reges erunt:
Et alius consurget post eos,
   et ipse potentior erit prioribus,
   et tres reges humiliabit.
Et sermones contra Excelsum loquetur,
   [Col. 1311A] et sanctos Altissimi conteret:
Et putabit quod possit mutare tempora, et leges;
   et tradentur in manu ejus usque ad tempus, et
      tempora, et dimidium temporis.
Et judicium sedebit,
   ut auferatur potentia, et conteratur, et dispereat
      usque in finem.
Regnum autem, et potestas, et magnitudo regni, quae
      est subter omne coelum,
   detur populo sanctorum Altissimi:
Cujus regnum, regnum sempiternum est,
   et omnes reges servient ei, et obedient.

HUCUSQUE FINIS VERBI.

Ego Daniel multum cogitationibus meis conturbabar,
   et facies mea mutata est in me:
   verbum autem in corde meo conservavi.
[Visio VIII.] Anno tertio regni Baltassar regis,
   visio apparuit mihi.
Ego Daniel, post id quod videram in principio,
   [Col. 1311B] vidi in visione [a 1Kb] mea,
   cum essem in Susis castro, quod est in Elam civitate:
Vidi autem in visione
   esse me super portam Ulai.
Et levavi oculos meos, et vidi:
   et ecce aries unus stabat ante paludem, habens
      cornua excelsa,
   et unum excelsius altero atque succrescens.
Postea vidi arietem cornibus ventilantem contra occidentem,
   et contra aquilonem,
   et contra meridiem,
Et omnes bestiae non poterant resistere ei,
   neque liberari de manu ejus:
Fecitque secundum voluntatem suam,
   et magnificatus est:
Et ego intelligebam:
   ecce autem hircus caprarum veniebat ab occidente
      [Col. 1311C] super faciem totius terrae,
   et non tangebat terram:
   porro hircus habebat cornu insigne inter oculos
      suos.
Et venit usque ad arietem illum cornutum,
   quem videram stantem ante portam,
   et cucurrit ad eum in impetu fortitudinis suae.
Cumque appropinquasset prope arietem, efferatus
      est in eum,
   et percussit arietem:
Et comminuit duo cornua ejus,
   et non poterat aries resistere ei:
Cumque eum misisset in terra, conculcavit,
   et nemo quibat liberare arietem de manu ejus.
Hircus autem caprarum magnus factus est nimis:
   cumque crevisset, fractum est cornu magnum,
   et orta sunt quatuor cornua subter illud per quatuor ventos coeli.
De uno autem ex eis egressum est cornu unum modicum:
   [Col. 1311D] et factum est grande contra meridiem,
   et contra orientem,
   et contra fortitudinem:
Et magnificatum est usque ad fortitudinem coeli:
   et dejecit de fortitudine, et de stellis, et conculcavit eas:
Et usque ad principem fortitudinis magnificatum est:
   et ab eo tulit juge sacrificium,
   et dejecit locum sanctificationis ejus.
Robur autem datum est contra juge sacrificium
      propter peccata:
   [Col. 1312A] et prosternetur veritas in terra, et faciet, et prosperabitur.
Et audivi unum de sanctis loquentem:
   et dixit unus sanctus alteri nescio cui loquenti,
Usquequo visio, et juge sacrificium,
   et peccatum desolationis, quae facta est:
   et sanctuarium, et fortitudo conculcabitur?
Et dixit ei: Usque ad vesperam et mane, [b 1Kb] duo millia trecenti:
   et mundabitur sanctuarium:
Factum est autem cum viderem ego Daniel visionem,
   et quaererem intelligentiam:
   ecce stetit in conspectu meo quasi species viri.
Et audivi vocem viri inter Ulai:
   et clamavit, et ait:
   Gabriel, fac intelligere istam visionem.
Et venit, et stetit juxta ubi ego stabam:
   cumque venisset, pavens corrui in faciem meam,
   et ait ad me:
Intellige, fili hominis,
   [Col. 1312B] quoniam in tempore finis complebitur visio.
Cumque loqueretur ad me, collapsus sum pronus in
      terram,
   et tetigit me, et statuit me in gradu meo, dixitque
      mihi:
Ego ostendam tibi quae futura sunt in novissimo maledictionis:
   quoniam habet tempus finem suum.
Aries quem vidisti habere cornua,
   rex Medorum est atque Persarum.
Porro hircus caprarum, rex Graecorum est,
   et cornu grande quod erat inter oculos ejus, ipse
      est rex primus.
Quod autem, fracto illo, surrexerunt quatuor pro
      eo,
   quatuor reges de gente ejus consurgent,
   sed non in fortitudine ejus.
Et post regnum eorum, cum creverint iniquitates,
   consurget rex impudens facie, et intelligens propositiones,
[Col. 1312C] Et roborabitur fortitudo ejus,
   sed non in viribus suis:
Et supra quam credi potest, universa vastabit,
   et prosperabitur, et faciet.
Et interficiet robustos,
   et populum sanctorum, secundum voluntatem
      suam,
   et dirigetur dolus in manu ejus:
Et cor suum magnificabit,
   et in copia rerum omnium occidet plurimos:
Et contra principem principum consurget,
   et sine manu conteretur.
Et visio vespere et mane, quae dicta est, vera est:
   tu ergo signa visionem, quia post dies multos erit,
Et ego Daniel langui,
   et aegrotavi per dies:
Cumque surrexissem, faciebam opera regis,
   et stupebam ad visionem,
   et non erat qui interpretaretur.
[Col. 1312D] [Visio. IX.] In anno primo Darii filii Assueri de semine Medorum,
   qui imperavit super regnum Chaldaeorum:
Anno uno regni ejus,
   ego Daniel intellexi in libris numerum annorum,
      de quo factus est sermo Domini ad Jeremiam
      prophetam,
   ut complerentur desolationis Jerusalem septuaginta anni,
Et posui faciem meam ad Dominum Deum meum rogare,
   [Col. 1313A] et deprecari in jejuniis, sacco et cinere.
Et oravi Dominum Deum meum,
   et confessus sum, et dixi:
Obsecro, Domine Deus magne et terribilis,
   custodiens pactum et misericordiam diligentibus
      te,
   et custodientibus mandata tua.
Peccavimus,
   iniquitatem fecimus,
   impie egimus,
   et recessimus:
Et declinavimus a mandatis tuis ac judiciis:
Non obedivimus servis tuis prophetis,
   qui locuti sunt in nomine tuo regibus nostris,
   principibus nostris,
   patribus nostris,
   omnique populo terrae.
Tibi, Domine, justitia:
   nobis autem confusio faciei:
   [Col. 1313B] sicut est hodie viro Juda, et habitatoribus Jerusalem, et omni Israel;
His qui prope sunt, et his qui procul,
   in universis terris, ad quas ejecisti eos,
   propter iniquitates eorum, in quibus peccaverunt
      in te.
Domine, nobis confusio faciei,
   regibus nostris,
   principibus nostris,
   et patribus nostris, qui peccaverunt.
Tibi autem Domino Deo nostro misericordia, et propitiatio,
   quia recessimus a te:
Et non audivimus vocem Domini Dei nostri,
   ut ambularemus in lege ejus, quam posuit nobis
      per servos suos prophetas.
Et omnis Israel praevaricati sunt legem tuam, et declinaverunt, ne audirent vocem tuam,
Et stillavit super nos maledictio, et detestatio, quae
      scripta est in libro Mosi servi Dei,
   [Col. 1313C] quia peccavimus ei.
Et statuit sermones suos, quos locutus est super
   nos,
      et super principes nostros, qui judicaverunt
      nos,
Ut superinduceret in nos malum magnum,
   quale numquam fuit sub omni coelo,
   secundum quod factum est in Jerusalem.
Sicut scriptum est in lege Mosi,
   omne malum hoc venit super nos.
Et non rogavimus faciem tuam, Domine Deus noster,
   ut reverteremur ab iniquitatibus nostris,
   et cogitaremus veritatem tuam.
Et vigilavit Dominus super malitiam,
   et adduxit eam super nos:
Justus Dominus Deus noster in omnibus operibus
      suis, quae fecit:
   non enim audivimus vocem ejus.
Et nunc, Domine Deus noster,
   [Col. 1313D] qui eduxisti populum tuum de terra Aegypti in
      manu forti,
   et fecisti tibi nomen secundum diem hanc:
Peccavimus, iniquitatem fecimus,
   Domine, in omnem justitiam tuam:
Avertatur, obsecro, ira tua, et furor tuus,
   a civitate tua Jerusalem, et monte sancto tuo.
[Col. 1314A] Propter peccata enim nostra, et iniquitates patrum
      nostrorum,
Jerusalem et populus tuus in opprobrium sunt omnibus per circuitum nostrum.
Nunc ergo exaudi, Deus noster, orationem servi tui,
      et preces ejus:
   et ostende faciem tuam super sanctuarium tuum,
      quod desertum est,
   propter temetipsum.
Inclina, Deus meus, aurem tuam, et audi:
   aperi oculos tuos, et vide desolationem nostram,
   et civitatem, super quam invocatum est nomen
      tuum:
Neque enim in justificationibus nostris prosternimus
      preces ante faciem tuam,
   sed in miserationibus tuis multis.
Exaudi, Domine,
   placare, Domine:
   attende, et fac:
Ne moreris propter temetipsum, Deus meus:
   [Col. 1314B] quia nomen tuum invocatum est super civitatem,
   et super populum tuum,
Cumque adhuc loquerer, et orarem,
   et confiterer peccata mea, et peccata populi mei
      Israel,
   et prosternerem preces meas in conspectu Dei mei,
   pro monte sancto Dei mei:
Adhuc me loquente in oratione,
   ecce vir Gabriel, quem videram in visione in
      principio,
   cito volans tetigit me in tempore sacrificii vespertini.
Et docuit me,
   et locutus est mihi, dixitque:
Daniel nunc egressus sum, ut docerem te,
   et intelligeres.
Ab exordio precum tuarum egressus est sermo:
   ego autem veni, ut indicarem tibi,
   quia vir desideriorum es:
[Col. 1314C] Tu ergo animadverte sermonem,
   et intellige visionem.
Septuaginta hebdomades abbreviatae sunt super populum tuum et super urbem sanctam tuam,
   ut consummetur praevaricatio, et finem accipiat
      peccatum,
Et deleatur iniquitas,
   et adducatur justitia sempiterna,
Et impleatur visio, et [a 1Kb] prophetia,
   et ungatur Sanctus sanctorum.
Scito ergo, et animadverte:
   Ab exitu sermonis, ut iterum aedificetur Jerusalem, usque ad Christum ducem,
   hebdomades septem, et hebdomades sexaginta
      duae erunt:
Et rursum aedificabitur platea,
   et muri in angustia temporum.
Et post hebdomades sexaginta duas occidetur Christus:
   et non erit ejus [b 1Kb] :
[Col. 1314D] Et civitatem et sanctuarium dissipabit populus
   cum duce venturo:
Et finis ejus vastitas,
   et post finem belli statuta desolatio.
Confirmabit autem pactum multis hebdomada una:
   et in dimidio hebdomadis deficiet hostia et sacrificium:
[Col. 1315A] Et in templo erit abominatio desolationis:
   et usque ad consummationem et finem perseverabit desolatio.
[Visio X.] Anno tertio Cyri regis Persarum, verbum
      revelatum est Danieli cognomento Baltassar,
   et verbum verum, et fortitudo magna:
Intellexitque sermonem:
   intelligentia enim opus est in visione.
In diebus illis ego Daniel lugebam trium hebdomadarum diebus:
   panem desiderabilem non comedi,
   et caro et vinum non introierunt in os meum;
Sed neque unguento unctus sum:
   donec complerentur trium hebdomadarum dies.
Die autem vigesima et quarta mensis primi,
   eram juxta fluvium magnum, qui est Tigris,
Et levavi oculos meos, et vidi:
   et ecce vir unus vestitus lineis,
   et renes ejus accincti auro obryzo:
Et corpus ejus quasi chrysolithus,
   [Col. 1315B] et facies ejus velut species fulguris,
   et oculi ejus, ut lampas ardens:
Et brachia ejus, et quae deorsum usque ad pedes,
   quasi species aeris candentis:
   et vox sermonum ejus, ut vox multitudinis.
Vidi autem ego Daniel solus visionem:
   porro viri, qui erant mecum, non viderunt:
   sed terror nimius irruit super eos, et fugerunt in
      absconditum.
Ego autem relictus solus vidi visionem grandem
      hanc:
   et non remansit in me fortitudo,
   sed et species mea immutata est in me,
   et emarcui, nec habui quidquam virium.
Et audivi vocem sermonum ejus:
   et audiens jacebam consternatus super faciem
      meam,
   vultusque meus haerebat terrae.
Et ecce manus tetigit me,
[Col. 1315C] et erexit me super genua mea,
   et super articulos manuum mearum.
Et dixit ad me: Daniel, vir desideriorum,
   intellige verba, quae ego loquor ad te, et sta in
   gradu tuo:
   nunc enim missus sum ad te.
Cumque dixisset mihi sermonem istum, steti tremens.
Et ait ad me: Noli metuere, Daniel:
   quia ex die primo, quo posuisti cor tuum ad intelligendum,
   ut te affligeres in conspectu Dei tui,
   exaudita sunt verba tua:
   et ego veni propter sermones tuos.
Princeps autem regni Persarum restitit mihi viginti
      et uno diebus,
   et ecce Michael unus de principibus primis venit in
      adjutorium meum,
   et ego remansi ibi juxta regem Persarum.
Veni autem, ut docerem te quae ventura sunt populo
      [Col. 1315D] tuo in novissimis diebus,
   quoniam adhuc visio in dies.
Cumque loqueretur mihi hujuscemodi verbis,
   dejeci vultum meum ad terram, et tacui.
Et ecce quasi similitudo filii hominis tetigit labia
      mea:
   et aperiens os meum locutus sum,
   et dixi ad eum qui stabat contra me:
Domine mi, in visione tua dissolutae sunt compages
      meae,
   et nihil in me remansit virium.
Et quomodo poterit servus Domini mei loqui cum
      Domino meo?
   nihil enim in me remansit virium,
   sed et halitus meus intercluditur.
Rursum ergo tetigit me quasi visio hominis,
   et confortavit me, et dixit:
Noli timere, vir desideriorum:
   [Col. 1316A] pax tibi:
   confortare, et esto robustus.
Cumque loqueretur mecum, convalui, et dixi:
   Loquere, Domine mi, quia confortasti me.
Et ait:
   Numquid scis quare venerim ad te?
Et nunc revertar ut praelier adversum principem
      Persarum:
   cum ergo egrederer, apparuit princeps Graecorum veniens.
Verumtamen annuntiabo tibi, quod expressum est
      in scriptura veritatis,
   et nemo est adjutor meus in omnibus his,
   nisi Michael princeps vester.
[Cap. XI.] Ego autem ab anno primo Darii Medi
   stabam ut confortaretur, et roboraretur.
Et nunc veritatem annuntiabo tibi.
Ecce adhuc tres reges stabunt in Perside,
   et quartus ditabitur opibus nimiis super omnes:
Et cum invaluerit divitiis suis,
   [Col. 1316B] concitabit omnes adversum regnum Graeciae.
Surget vero rex fortis,
   et dominabitur potestate multa,
   et faciet quod placuerit ei.
Et cum steterit, conteretur regnum ejus,
   et dividetur in quatuor ventos coeli;
Sed non in posteros ejus,
   neque secundum potentiam illius, qua dominatus
      est.
Lacerabitur enim regnum ejus etiam in externos,
   exceptis his.
Et confortabitur rex Austri:
   et de principibus ejus praevalebit super eum, et
      dominabitur ditione:
   multa enim dominatio ejus.
Et post finem annorum foederabuntur:
   filiaque regis austri veniet ad regem aquilonis
      facere amicitiam;
Et non obtinebit fortitudinem brachii, nec stabit
      [Col. 1316C] semen ejus:
Et tradetur ipsa, et qui adduxerunt eam,
   adolescentes ejus, et qui confortabant eam in
      temporibus.
Et stabit de germine radicum ejus plantatio:
   et veniet cum exercitu, et ingredietur provinciam
      regis aquilonis:
   et abutetur eis; et obtinebit.
Insuper et deos eorum, et sculptilia,
   vasa quoque pretiosa argenti et auri,
   et captiva ducet in Aegyptum:
   ipse praevalebit adversus regem aquilonis,
Et intrabit in regnum rex austri,
   et revertetur ad terram suam.
Filii autem ejus provocabuntur,
   et congregabunt multitudinem exercituum plurimorum:
Et veniet properans, et inundans:
   et revertetur, et concitabitur, et congredietur cum
      robore ejus.
[Col. 1316D] Et provocatus rex austri egredietur,
   et pugnabit adversus regem aquilonis;
   et praeparabit multitudinem nimiam,
   et dabitur multitudo in manu ejus.
Et capiet multitudinem, et exaltabitur cor ejus.
   et dejiciet multa millia, sed non praevalebit.
Convertetur enim rex aquilonis,
   et praeparabit multitudinem multo majorem quam
      prius:
Et in fine temporum annorumque,
   veniet properans cum exercitu magno, et opibus
      nimiis.
Et in temporibus illis multi consurgent adversus
      regem austri:
   filii quoque praevaricatorum populi tui extollentur,
      ut impleant visionem,
   et corruent.
Et veniet rex aquilonis, et comportabit aggerem,
   [Col. 1317A] et capiet urbes munitissimas:
Et brachia austri non sustinebunt,
   et consurgent electi ejus ad resistendum,
   et non erit fortitudo.
Et faciet veniens super eum juxta placitum suum,
   et non erit qui stet contra faciem ejus:
Et stabit in terra inclyta,
   et consumetur in manu ejus.
Et ponet faciem suam, ut veniat ad tenendum universum regnum ejus,
   et recta faciet cum eo:
Et filiam feminarum dabit ei, ut evertat illud:
   et non stabit, nec illius erit:
Et convertet faciem suam ad insulas,
   et capiet multas:
Et cessare faciet principem opprobrii sui,
   et opprobrium ejus convertetur in eum.
Et convertet faciem suam ad imperium terrae suae,
   et impinget, et corruet, et non invenietur.
Et stabit in loco ejus vilissimus, et indignus decore
      [Col. 1317B] regio:
   et in paucis diebus conteretur,
   non in furore, nec in praelio.
Et stabit in loco ejus despectus,
   et non tribuetur ei honor regius:
   et veniet clam, et obtinebit regnum in fraudulentia,
Et brachia pugnantis expugnabuntur a facie ejus, et
      conterentur:
   insuper et dux foederis.
Et post amicitias, cum eo faciet dolum:
   et ascendet, et superabit in modico populo.
Et abundantes et uberes urbes ingredietur;
   et faciet quae non fecerunt patres ejus, et patres
      patrum ejus:
Rapinas, et praedam, et divitias eorum dissipabit,
   et contra firmissimas cogitationes inibit:
   et hoc usque ad tempus.
Et concitabitur fortitudo ejus,
   [Col. 1317C] et cor ejus adversum regem austri in exercitu
      magno:
Et rex austri provocabitur ad bellum multis auxiliis,
      et fortibus nimis:
   et non stabunt, quia inibunt adversus eum consilia.
Et comedentes panem cum eo, conterent illum,
      exercitusque ejus opprimetur:
   et cadent interfecti plurimi.
Duorum quoque regum cor erit, ut malefaciant,
   et ad mensam unam mendacium loquentur, et non
      proficient:
   quia adhuc finis in aliud tempus.
Et revertetur in terram suam cum opibus multis:
   et cor ejus adversum testamentum sanctum, et
      faciet,
   et revertetur in terram suam.
Statuto tempore revertetur, et veniet ad austrum:
   et non erit priori simile novissimum.
Et venient super eum Trieres et Romani:
   [Col. 1317D] et percutietur, et revertetur,
   et indignabitur contra testamentum sanctuarii, et
      faciet:
Reverteturque et cogitabit adversum eos,
   qui dereliquerunt testamentum sanctuarii,
Et brachia ex eo stabunt,
   et polluent sanctuarium fortitudinis,
   [Col. 1318A] et auferent juge sacrificium,
   et dabunt abominationem in desolationem,
Et impii in testamentum simulabunt fraudulenter:
   populus autem sciens Deum suum, obtinebit et
      faciet.
Et docti in populo docebunt plurimos:
   et ruent in gladio, et in flamma, et in captivitate,
      et in rapina dierum.
Cumque corruerint, sublevabuntur auxilio parvulo:
   et applicabuntur eis plurimi fraudulenter.
Et de eruditis ruent, ut conflentur, et eligantur,
   et dealbentur usque ad tempus praefinitum:
   quia adhuc aliud tempus erit.
Et faciet juxta voluntatem suam rex, et elevabitur,
      et magnificabitur adversum omnem Deum:
Et adversum Deum deorum loquetur magnifica, et
      dirigetur,
   donec compleatur iracundia;
   perpetrata quippe est definitio.
Et Deum patrum suorum non reputabit,
   [Col. 1318B] et erit in concupiscentiis feminarum, nec quemquam deorum curabit;
   quia adversum universa consurget.
Deum autem [a 1Kb] Maozim in loco suo venerabitur:
   et Deum, quem ignoraverunt patres ejus,
   colet auro, et argento, et lapide pretioso, rebusque pretiosis.
Et faciet, ut muniat Maozim cum Deo alieno, quem
      cognovit,
   et multiplicabit gloriam,
   et dabit eis potestatem in multis,
   et terram dividet gratuito.
Et in tempore praefinito praeliabitur adversus eum
      rex austri,
   et quasi tempestas veniet contra illum rex aquilonis,
   in curribus, et in equitibus, et in classe magna,
   et ingredietur terras, et conteret et pertransiet.
Et introibit in terram gloriosam,
   [Col. 1318C] et multae corruent:
Hae autem solae salvabuntur de manu ejus;
   Edom, et Moab, et principium filiorum Ammon,
Et mittet manum suam in terras:
   et terra Aegypti non effugiet.
Et dominabitur thesaurorum auri et argenti,
   et in omnibus pretiosis Aegypti:
Per Libyam quoque et Aethiopiam transibit.
Et fama turbabit eam ab oriente et ab aquilone:
   et veniet in multitudine magna, ut conterat et
      interficiat plurimos.
Et figet tabernaculum suum [b 1Kb] Apedno inter maria,
   super montem inclytum et sanctum:
Et veniet usque ad summitatem ejus,
   et nemo auxiliabitur ei.
[Cap. XII.] In tempore autem illo consurget Michael
      princeps magnus,
   qui stat pro filiis populi tui:
Et veniet tempus:
   quale non fuit ab eo, ex quo gentes esse coeperunt,
   [Col. 1318D] usque ad tempus illud.
Et in tempore salvabitur populus tuus,
   omnis qui inventus fuerit scriptus in libro.
Et multi de his qui dormiunt in terrae pulvere evigilabunt:
   alii in vitam aeternam,
   et alii in opprobrium, [c 15Kb] ut videant semper.
[Col. 1319A] [a 1Kb] Qui autem docti fuerint,
   fulgebunt quasi splendor firmamenti:
Et qui ad justitiam erudiunt multos,
   quasi stellae in perpetuas aeternitates.
Tu autem, Daniel, claude sermones,
   et signa librum: usque ad tempus statutum:
Pertransibunt plurimi,
   et multiplex erit scientia.
   et vidi ego Daniel,
   et ecce quasi alii duo stabant:
Unus hinc super ripam fluminis,
   et alius inde ex altera ripa fluminis.
Et dixi viro, qui indutus erat lineis,
   qui stabat super aquas fluminis:
   Usquequo finis horum mirabilium?
Et audivi virum, qui indutus erat lineis,
   qui stabat super aquas fluminis,
Cum elevasset dexteram et sinistram suam in coelum,
   et jurasset per viventem in aeternum,
   [Col. 1319B] quia in tempus, et tempora, et dimidium temporis.
Et cum completa fuerit dispersio manus populi sancti,
   complebuntur universa haec.
Et ego audivi, et non intellexi.
Et dixi: Domine mi, quid erit post haec?
Et ait: Vade, Daniel,
   quia clausi sunt, signatique sermones,
   usque ad tempus praefinitum.
Eligentur, et dealbabuntur,
   et quasi ignis probabuntur multi:
Et impie agent impii,
   neque intelligent omnes impii,
   porro docti intelligent.
Et a tempore cum ablatum fuerit juge sacrificium,
   et posita fuerit abominatio in desolationem,
   dies mille ducenti nonaginta.
Beatus qui exspectat,
   et pervenit usque ad dies mille trecentos triginta
      quinque.
   [Col. 1319C] Tu autem vade ad praefinitum:
   et requiesces, et stabis in sorte tua in finem dierum.


Hucusque Danielem in Hebraeo volumine legimus. Caetera quae sequuntur usque ad finem libri, de Theodotionis editione [b 1Kb] translata sunt.

÷ [Visio XI.] Et erat [c 1Kb] vir habitans in Babylone, et nomen ejus Joacim: Et accepit uxorem nomine Susannam, filiam Helciae, pulchram nimis, et timentem Deum: parentes enim illius, cum essent justi, erudierunt filiam suam secundum legem Moysi. Erat autem Joacim dives valde, et erat ei [d 1Kb] pomarium vicinum domui suae: et ad ipsum confluebant Judaei, eo quod esset honorabilior omnium. Et constituti sunt duo senes judices in anno illo: de quibus locutus est Dominus: Quia egressa est iniquitas de Babylone a senioribus judicibus, qui videbantur regere populum. Isti frequentabant domum Joacim, [Col. 1319D] et veniebant ad eos omnes qui habebant judicia. [Col. 1320A] Cum autem populus revertisset per meridiem, ingrediebatur Susanna, et deambulabat in pomario viri sui. Et videbant eam senes quotidie ingredientem, et deambulantem: et exarserunt in concupiscentiam ejus: et everterunt sensum suum, et declinaverunt oculos suos, ut non viderent coelum, neque recordarentur judiciorum justorum. Erant enim ambo vulnerati amore ejus, nec indicaverunt sibi vicissim dolorem suum: erubescebant enim indicare sibi concupiscentiam suam, volentes concumbere cum ea: et observabant quotidie sollicitius videre eam. Dixitque alter ad alterum: Eamus domum, quia prandii hora est. Egressi recesserunt a se. Cumque revertissent, venerunt in unum: et sciscitantes ab invicem causam, confessi sunt concupiscentiam suam: et tunc in communi statuerunt tempus, quando eam possent invenire solam. Factum est autem, cum observarent diem aptum, ingressa est aliquando sicut heri et nudiustertius, cum duabus solis puellis, voluitque lavari in pomario: aestus quippe erat: et [Col. 1320B] non erat ibi quisquam, praeter duos senes absconditos, et contemplantes eam. Dixit ergo puellis: Afferte mihi oleum, et smigmata, et ostia pomarii claudite, ut laver. Et fecerunt sicut praeceperat, clauserunt ostia pomarii, et egressae sunt per posticum, ut afferrent quae jusserat: nesciebantque senes intus esse absconditos. Cum autem egressae essent puellae, surrexerunt duo senes, et accurrerunt ad eam, et dixerunt: Ecce ostia pomarii clausa sunt, et nemo nos videt, et nos in concupiscentia tui sumus: quam ob rem assentire nobis, et commiscere nobiscum. Quod si nolueris, dicemus testimonium contra te, quod fuerit tecum juvenis, et ob hanc causam emiseris puellas a te. Ingemuit Susanna, et ait: Angustiae mihi undique, si enim hoc egero, mors mihi est: si autem non egero, non effugiam manus vestras. Sed melius mihi est absque opere incidere in manus vestras, quam peccare in conspectu Domini. Et exclamavit voce magna Susanna: exclamaverunt autem et senes adversus eam. Et cucurrit unus, et [Col. 1320C] aperuit ostia pomarii. Cum ergo audissent clamorem famuli domus in pomario, irruerunt per posticum, ut viderent quidnam esset. Postquam autem senes locuti sunt, erubuerunt servi vehementer: quia numquam dictus fuerat sermo hujuscemodi de Susanna. Et facta est dies crastina. Cumque venisset populus ad virum ejus Joacim, venerunt et duo presbyteri pleni iniqua cogitatione adversus Susannam, ut interficerent eam. Et dixerunt coram populo: Mitte ad Susannam, filiam Helciae, uxorem Joacim. Et statim miserunt. Et venit cum parentibus, et filiis, et universis cognatis suis. Porro Susanna erat delicata nimis, et pulchra specie. At iniqui illi jusserunt, ut discooperiretur (erat enim cooperta), ut vel sic satiarentur decore ejus. Flebant igitur sui, et omnes qui noverant eam. Consurgentes autem duo presbyteri in medio populi, posuerunt manus suas super caput ejus. Quae flens suspexit ad coelum: erat enim cor ejus fiduciam habens in Domino. [Col. 1320D] Et dixerunt presbyteri: Cum deambularemus in [Col. 1321A] pomario soli, ingressa est haec cum duabus puellis: et clausit ostia pomarii, et dimisit a se puellas. Venitque ad eam adolescens qui erat absconditus, et concubuit cum ea. Porro nos cum essemus in angulo pomarii, videntes iniquitatem, cucurrimus ad eos, et vidimus eos pariter commisceri. Et illum quidem non quivimus comprehendere, quia fortior nobis erat, et apertis ostiis exsilivit: hanc autem cum apprehendissemus, interrogavimus, quisnam esset adolescens, et noluit indicare nobis: hujus rei testes sumus. Credidit eis multitudo, quasi judicibus et senibus populi, et condemnaverunt eam ad mortem. Exclamavit autem voce magna Susanna, et dixit: Deus aeterne, qui absconditorum es cognitor, qui nosti omnia antequam fiant, tu scis quoniam falsum contra me tulerunt testimonium: et ecce morior, cum nihil horum fecerim, quae isti malitiose composuerunt adversum me. Exaudivit autem Dominus vocem ejus. Cumque duceretur ad mortem, suscitavit Dominus spiritum sanctum pueri junioris, [Col. 1321B] cujus nomen Daniel, et exclamavit voce magna; Mundus ego sum a sanguine hujus. Et conversus omnis populus ad eum, dixit: Quis est iste sermo, quem tu locutus es? Qui cum staret in medio eorum, ait: Sic fatui, filii Israel, non judicantes, neque quod verum est cognoscentes, condemnastis filiam Israel? Revertimini ad judicium, quia falsum testimonium locuti sunt adversus eam. Reversus est ergo populus cum festinatione, et dixerunt ei senes: Veni, et sede in medio nostrum, et indica nobis: quia tibi Deus dedit honorem senectutis. Et dixit ad eos Daniel: Separate illos ab invicem procul, et dijudicabo eos. Cum ergo divisi essent alter ab altero, vocavit unum de eis, et dixit ad eum: Inveterate dierum malorum, nunc venerunt peccata tua, quae operabaris prius, judicans judicia injusta, innocentes opprimens, et dimittens noxios, dicente Domino: Innocentem et justum non interficies. Nunc ergo si vidisti eam, dic, sub qua arbore videris eos loquentes [Col. 1321C] sibi. Qui ait: Sub schino. Dixit autem Daniel: Recte mentitus es in caput tuum: Ecce enim angelus Dei accepta sententia ab eo, scindet te medium. Et, amoto eo, jussit venire alium, et dixit ei: Semen Chanaan, et non Juda, species decepit te, et concupiscentia subvertit cor tuum: sic faciebatis filiabus Israel, et illae timentes loquebantur vobis: sed filia Juda non sustinuit iniquitatem vestram. Nunc ergo dic mihi, sub qua arbore comprehenderis eos loquentes sibi. Qui ait: Sub prino. Dixit autem ei Daniel: Recte mentitus es et tu in caput tuum: manet enim angelus Dei, gladium habens, ut secet te medium, et interficiat vos. Exclamavit itaque omnis coetus voce magna, et benedixerunt Deum, qui salvat sperantes in se. Et consurrexerunt adversus eos presbyteros (convicerat enim eos Daniel ex ore suo falsum dixisse testimonium), feceruntque eis sicut male egerant adversus proximum, ut facerent secundum legem Moysi: et interfecerunt eos, et salvatus est sanguis innoxius in die illa. Helcias [Col. 1321D] autem et uxor ejus laudaverunt Deum pro filia sua Susanna, cum Joacim marito ejus, et cognatis omnibus, quia non esset inventa in ea res turpis. Daniel autem factus est magnus in conspectu populi, a die illa, et deinceps. Et rex Astyages appositus est ad patres suos, et suscepit Cyrus Perses regnum ejus.

[Visio XII.] Erat autem Daniel conviva regis, et honoratus super omnes amicos ejus. Erat quoque idolum nomine Bel apud Babylonios: et impendebantur in eo per dies singulos similae artabae duodecim, et oves quadraginta, vinique amphorae sex. Rex quoque colebat eum, et ibat per singulos dies [Col. 1322A] adorare eum: porro Daniel adorabat Deum suum. Dixitque ei rex: Quare non adoras Bel? Qui respondens ait ei: Quia non colo idola manufacta, sed viventem Deum, qui creavit coelum et terram, et habet potestatem omnis carnis, Et dixit ad eum rex: Non tibi videtur esse Bel vivens Deus? Annon vides quanta comedat et bibat quotidie? Et ait Daniel arridens: Ne erres, rex. Iste enim intrinsecus luteus est, et forinsecus aereus, neque comedit aliquando. Et iratus rex vocavit sacerdotes ejus, et ait eis: Nisi dixeritis mihi, quis est qui comedat impensas has, moriemini. Si autem ostenderitis quoniam Bel comedat haec, morietur Daniel, quia blasphemavit in Bel. Et dixit Daniel regi: Fiat juxta verbum tuum. Erant autem sacerdotes Bel septuaginta, exceptis uxoribus, et parvulis, et filiis. Et venit rex cum Daniele in templum Bel. Et dixerunt sacerdotes Bel: Ecce nos egredimur foras, et tu, rex, pone escas, et vinum misce, et claude ostium, et signa annulo tuo: et cum ingressus fueris mane, [Col. 1322B] nisi inveneris omnia comesta a Bel, moriamur, vel Daniel qui mentitus est adversum nos. Contemnebant autem, quia fecerant sub mensa absconditum introitum, et per illum ingrediebantur semper, et devorabant ea. Factum est igitur postquam egressi sunt illi; et rex posuit cibos ante Bel: praecepit Daniel pueris suis, et attulerunt cinerem, et cribravit per totum templum coram rege: et egressi clauserunt ostium: et signantes annulo regis abierunt. Sacerdotes autem ingressi sunt nocte juxta consuetudinem suam, et uxores, et filii eorum: et comederunt omnia, et biberunt. Surrexit autem rex primo diluculo, et Daniel cum eo. Et ait rex: Salvane sunt signacula, Daniel? Qui respondit: Salva, rex. Statimque cum aperuisset ostium, intuitus rex mensam, exclamavit voce magna: Magnus es, Bel, et non est apud te dolus quisquam. Et risit Daniel: et tenuit regem ne ingrederetur intro: et dixit: Ecce pavimentum, animadverte [Col. 1322C] cujus vestigia sint haec. Et dixit rex: Video vestigia virorum, et mulierum, et infantium. Et iratus est rex. Tunc apprehendit sacerdotes, et uxores, et filios eorum, et ostenderunt ei abscondita ostiola, per quae ingrediebantur, et consumebant quae erant super mensam. Occidit ergo illos rex, et tradidit Bel in potestatem Danielis, qui subvertit eum et templum ejus. Et erat draco magnus in loco illo, et colebant eum Babylonii. Et dixit rex Danieli: Ecce nunc non potes dicere quia non sit iste Deus vivens: adora ergo eum. Dixitque Daniel: Dominum Deum meum adoro, quia ipse est Deus vivens: [a 1Kb] tu autem, rex, da mihi potestatem, et interficiam draconem absque gladio et fuste. Et ait rex: Do tibi. Tulit ergo Daniel picem, et adipem, et pilos, et coxit pariter: fecitque massas, et dedit in os draconis, et diruptus est draco. Et dixit: Ecce quem colebatis. Quod cum audissent Babylonii, indignati sunt vehementer, et congregati adversum regem, dixerunt: Judaeus factus est rex, Bel destruxit, draconem interfecit, [Col. 1322D] et sacerdotes occidit. Et dixerunt cum venissent ad regem: Trade nobis Danielem, alioquin interficiemus te et domum tuam. Vidit ergo rex quod irruerent in eum vehementer: et necessitate compulsus tradidit eis Danielem. Qui miserunt eum in lacum leonum, et erat ibi diebus sex. Porro in lacu erant septem leones, et dabantur eis quotidie duo corpora et duae oves: et tunc non data sunt eis, ut devorarent Danielem. Erat autem Abacuc propheta in Judaea, et ipse coxerat pulmentum, et intriverat panes in alveolo, et ibat in campum ut ferret messoribus. Dixitque Angelus Domini ad Abacuc: Fer prandium quod habes, in Babylonem Danieli, qui est [Col. 1323A] in lacu leonum. Et dixit Abacuc: Domine, Babylonem non vidi, et lacum nescio. Et apprehendit eum angelus Domini in vertice ejus, et portavit eum capillo capitis sui, posuitque eum in Babylone supra lacum in impetu spiritus sui. Et clamavit Abacuc, dicens: Daniel, [a 16Kb] tolle prandium quod misit tibi Deus. Et ait Daniel: Recordatus es enim mei, Deus, et non dereliquisti diligentes te. Surgensque Daniel, comedit. [Col. 1324A] Porro Angelus Domini restituit Abacuc confestim in loco suo. Venit ergo rex die septimo ut lugeret Danielem: et venit ad lacum, et introspexit, et ecce Daniel sedens. Et [b 1Kb] exclamavit voce magna rex, dicens; Magnus es, Domine, Deus Danielis. Et extraxit eum [c 1Kb] . Porro illos qui perditionis ejus causa fuerant intromisit, et devorati sunt in momento coram eo [d 1Kb] .


Explicit liber Danielis Prophetae.




[Col. 1323]
[LIBER PARALIPOMEN]



PRAEFATIO HIERONYMI IN LIBRUM PARALIPOMENON. [Hebrew Text]

[Col. 1323B] Si Septuaginta Interpretum pura, et ut ab eis in Graecum versa est, editio permaneret, superflue me, [a 1Kb] mi Chromati, episcoporum sanctissime atque doctissime, impelleres, ut Hebraea volumina Latino sermone transferrem. Quod enim semel aures hominum occupaverat, et nascentis Ecclesiae roboraverat fidem, justum erat etiam nostro silentio comprobari. [Col. 1324B] Nunc vero, cum pro varietate regionum diversa ferantur exemplaria, et germana illa antiquaque translatio corrupta sit, atque violata: nostri arbitrii putas, aut e pluribus judicare quid verum sit, aut novum opus in veteri opere cudere, illudentibusque Judaeis, [b 19Kb] cornicum, ut dicitur, oculos configere. Alexandria et Aegyptus in Septuaginta suis [c 5Kb] Hesychium [Col. 1325A] laudat auctorem: Constantinopolis usque Anthiochiam, Luciani [Al. Juliani] martyris exemplaria probat. Mediae inter has provinciae Palaestinos [Al. Palaestinae] codices legunt; quos ab Origene elaboratos Eusebius et Pamphilus vulgaverunt; totusque orbis hac inter se trifaria varietate compugnat. Et certe Origenes non solum [a 1Kb] exemplaria composuit quatuor editionum, e regione singula verba describens, ut unus dissentiens, statim caeteris inter se consentientibus arguatur; sed, quod majoris audaciae est, in Editione Septuaginta Theodotionis Editionem miscuit, asteriscis designans quae minus ante fuerant, et virgulis quae ex superfluo videbantur apposita. Si igitur aliis licuit non tenere quod semel susceperant, et post septuaginta cellulas, [Col. 1325B] [b 12Kb] quae vulgo sine auctore jactantur, singulas cellulas aperuere, hocque in Ecclesiis legitur quod Septuaginta nescierunt, cur me non suscipiant Latini mei, qui inviolata Editione veteri ita novam condidi, ut laborem meum Hebraeis, et, quod his [c 1Kb] majus est, Apostolis auctoribus probem? Scripsi nuper librum [d 1Kb] de Optimo genere interpretandi, ostendens illa de Evangelio, Ex Aegypto vocavi filium meum (Matth. II, 15); et Quoniam Nazaraeus vocabitur (Ibid., 23); et, Videbunt in quem compunxerunt (Joan. XIX, 37); et illud Apostoli, Quae oculus non vidit, nec auris audivit, nec in cor hominis [Col. 1326A] ascenderunt, quae praeparavit Deus diligentibus se (I Cor. II, 9); caeteraque his similia, in Hebraeorum libris inveniri. Certe Apostoli et Evangelistae, Septuaginta Interpretes noverant: et unde eis haec dicere quae in Septuaginta non habentur? Christus Dominus noster utriusque Testamenti conditor, in Evangelio secundum Joannem, Qui credit, inquit, in me, sicut dicit Scriptura, flumina de ventre ejus fluent aquae vivae (Joan. VII, 38). Utique scriptum est, quod Salvator scriptum esse testatur. Ubi scriptum est? Septuaginta non habent: apocrypha nescit Ecclesia. Ad Hebraeos igitur revertendum est, unde et Dominus loquitur, et discipuli exempla praesumunt. Haec pace veterum loquor, et obtrectatoribus meis tantum respondeo, qui canino dente me rodunt, [Col. 1326B] in publico detrahentes; legentes in angulis, iidem et accusatores et defensores, cum in aliis probent quod in me reprobant: quasi virtus et vitium non in rebus sit, sed cum auctore mutetur. Caeterum memini, editionem Septuaginta Translatorum olim de Graeco emendatam [e 1Kb] tribuisse me nostris: nec inimicum debere aestimari eorum, quos in conventu fratrum semper edissero. Et quod nunc DABRE JAMIM ( ), id est, Verba dierum, interpretatus sum, idcirco feci, ut inextricabiles moras, et silvam nominum, quae scriptorum confusa sunt vitio, sensuumque barbariem, apertius et per versuum [Col. 1327A] cola digererem: mihimetipsi et meis juxta [Col. 1328A] [a 1Kb] Ismeniam canens, si aures surdae sunt caeterorum.



INCIPIT LIBER DABRE JAMIM. Id est VERBA DIERUM, Qui apud nos dicitur PARALIPOMENON.
[Col. 1327]

[Col. 1327B] [Cap. I.] Adam, Seth, Euos, Cainan Malaleel, Jared, Enoch, Mathusale, Lamech, Noe, Sem, Cham, et Japheth.

Filii Japheth, Gomer Magog, et Madai, et Javan, Thubal, Mosoch, Thiras.

Porro filii Gomer: Ascenez, et [a 1Kb] Riphath, et Thogorma.

Filii autem Javan: Elisa et Tharsis,

Chetim et Dodanim.

Filii Cham: Chus, et Mesraim, et Phut, et Chanaan.

Filii autem Chus: Saba, et Evila, Sabatha, et Regma, et Sabathacha.

Porro filii Regma: Saba, et Dadan.

Chus autem genuit Nemrod: iste coepit esse potens in terra.

Mesraim vero genuit Ludim, et Anamim, et Laabim, et Nepthuim, Phetrusim quoque et Casluim: de quibus egressi sunt Philisthim, et Caphthorim.

[Col. 1327C] Chanaan vero genuit Sidonem primogenitum suum, et Heth, Jebusaeum quoque, et Amorrhaeum, et Gergesaeum,

Evaeumque et Aracaeum, et Asinaeum,

Aradium quoque, et Samaraeum, et Amathaeum.

Filii Sem: Elam, et Assur, et Arphaxad, et Lud, et Aram, et Hus, et Hul, et Gothor, et Mosoch.

Arphaxad autem genuit Sala, qui et ipse genuit Heber.

Porro Heber nati sunt duo filii, nomen uni Phaleg, quia in diebus ejus divisa est terra, et nomen fratris ejus Jectan.

Jectan autem genuit Elmodad, et Saleph, et Asermoth, et Jare, Adoram quoque, et Uzal, et Decla, Hebal etiam, et Abimael, et Saba, necnon et Ophir, et Evila, et Jobab; omnes isti filii Jectan.

Sem, Arphaxad, Sala, Heber, Phaleg, Ragau, Serug, Nahor, Thare, Abram, iste est Abraham.

Filii autem Abraham, Isaac et Ismael.

Et hae generationes eorum. Primogenitus Ismaelis, [Col. 1327D] Nabajoth, et Cedar, et Abdeel, et Mabsam, et [Col. 1328B] Masma, et Duma, Massa, Adad, et Thema, Jatur, Niphis, Cedma. Hi sunt filii Ismaelis.

Filii autem Ceturae concubinae Abraham, quos genuit: Zamram, Jecsan, Madan, Madian, Jesboc, et Sue.

Porro filii Jecsan: Saba, et Dadan. [b 1Kb]

Filii autem Madian: Epha, et Epher, et Enoch, et Abida, et Eldaa. Omnes hi, filii Ceturae.

Genuit autem Abraham Isaac: cujus fuerunt filii, Esau et Israel.

Filii Esau, Eliphaz, Rauel, Jaus, Jalam et Core.

Filii Eliphaz: Theman, Omer, Sephi, Gethem, Cenez, Thamna, Amalec.

Filii Rauel: Naath, Zara, Semma, Maza.

Filii Seir: Lotan, Sobal, Sebeon, Ana, Dison, Eser, Disan.

Filii Lotan, Hori, Umam. Soror autem Lotan fuit Thamna.

Filii Sobal: Alian, et Manaath, et Ebal, Sephi, et [Col. 1328C] Onam.

Filii Sebeon: Aia et Ana.

Filii Ana: Dison:

Filii Dison: Amaran, et Eseban, et Jethran, et Charan.

Filii Eser: Balaan, et Zavan, et Jacan.

Filii Disan: Hus et Aran.

Isti sunt reges, qui imperaverunt in terra Edom, antequam esset rex super filios Israel: Bale filius Beor: et nomen civitatis ejus, Denaba.

Mortuus est autem Bale, et regnavit pro eo Jobab filius Zare de Bosra.

Cumque Jobab fuisset mortuus, regnavit pro eo Husam de terra Themanorum.

Obiit quoque et Husam, et regnavit pro eo Adad filius Badad, qui percussit Madian in terra Moab: et nomen civitatis ejus Avith.

Cumque et Adad fuisset mortuus, regnavit pro eo Semla de Maresca.

Sed et Semla mortuus est, et regnavit pro eo Saul [Col. 1328D] de Rohoboth, quae juxta amnem sita est.

[Col. 1329A] Mortuo quoque Saul, regnavit pro eo Bahalanan filius Achobor.

Sed et hic mortuus est, et regnavit pro eo Adad: cujus urbis nomen fuit [a 2Kb] Phou, et appellata est uxor ejus Meetabel filia Matred filiae Mezaab.

Adad autem mortuo, duces pro regilius in Edom esse coeperunt: dux Thamna, dux Alva, dux Jetheth, dux Oolibama, dux Ela, dux Phinon, dux Cenez, dux Theman, dux Mabsar, dux Magdiel, dux Hiram. Hi duces Edom.

[Cap. II.] Filii autem Israel: Ruben, Simeon, Levi, Juda, Issachar, et Zabulon, Dan, Joseph, et Benjamin, Nephtali, Gad, et Aser.

Filii Juda: Her, Onan, et Sela. Tres nati sunt ei de filia Sue Chananitide.

Fuit autem Her primogenitus Juda, malus coram Domino, et occidit eum.

Thamar autem nurus ejus peperit ei Phares et Zara.

[Col. 1329B] Omnes ergo filii Juda, quinque:

Filii autem Fares: Esron et Amul.

Filii quoque Zarae, Zamri, et Ethan, et Eman, Chalchal quoque, et Dara, simul quinque.

Filii Charmi: Achar, qui turbavit Israel, et peccavit in furto anathematis.

Filii Ethan: Azarias.

Filii autem Esron qui nati sunt ei: Jerameel, et Ram, et Calubi.

Porro Ram genuit Aminadab.

Aminadab autem genuit Naasson, principem filiorum Juda.

Naasson quoque genuit Salma, de quo ortus est Booz.

Booz vero genuit Obed, qui et ipse genuit Isai.

Isai autem genuit primogenitium Eliab, secundum Abinadab, tertium Samaa, quartum Nathanael, quintum Raddei, sextum Asom, septimum David.

Quorum sorores fuerunt, Sarvia, et Abigail.

Filii Sarviae: Abisai, Joab, et Asael, tres.

[Col. 1329C] Abigail autem genuit Amasa, cujus pater fuit Jether Ismaelites.

Chaleb vero filius Esron accepit uxorem nomine Azuba, de qua genuit Jerioth: fueruntque filii ejus Jesar, et Sobab, et Ardon.

Cumque mortua fuisset Azuba, accepit uxorem Chaleb, [b 1Kb] Ephrath: quae peperit ei Hur.

Porro Hur genuit Uri: et Uri genuit Bezeleel.

Post haec ingressus est Esron ad filiam Machir patris Galaad, et accepit eam cum esset annorum sexaginta: quae peperit ei Segub.

Sed et Segub genuit Jair, et possedit viginti tres civitates in terra Galaad. Cepitque Gessur, et Aram, oppida Jair, et Canath, et viculos ejus sexaginta civitatum. Omnes isti, filii Machir patris Galaad.

Cum autem mortuus esset Esron, ingressus est Chaleb ad Ephrata.

Habuit quoque Esron uxorem Abia, quae peperit ei Assur patrem Thecue.

[Col. 1329D] Nati sunt autem filii Jerameel primogeniti Esron, Ram primogenitus ejus, et Buna, et Aram, et Asom, et Ahia.

Duxit quoque uxorem alteram Jerameel, nomine Atara, quae fuit mater Onam.

Sed et filii Ram primogeniti Jerameel, fuerunt Moos, et Jamin, et Achar.

Onam autem habuit filios, Semei, et Jada.

[Col. 1330A] Filii autem Semei: Nadab, et Abisur. Nomen vero uxoris Abisur, Abiail, quae peperit ei Ahobban, et Molid.

Filii autem Nadab fuerunt, Saled, et Apphaim. Mortuus est autem Saled, absque liberis.

Filius vero Apphaim, Jesi: qui Jesi genuit Sesan. Porro Sesan genuit Oholi.

Filii autem Jada fratris Semei: Jether, et Jonathan. Sed et Jether mortuus est absque liberis.

Porro Jonathan genuit Phaleth, et Ziza. Isti fuerunt filii Jerameel.

Sesan autem non habuit filios, sed filias, et servum Aegyptium nomine Jeraa.

Deditque ei filiam suam uxorem: quae peperit ei Etthei.

Etthei autem genuit Nathan, et Nathan genuit Zabad.

Zabad quoque genuit Ophlal, et Ophlal genuit Obed:

Obed genuit Jeu, Jeu genuit Azariam,

Azarias genuit Helles, Helles genuit Elasa,

[Col. 1330B] Elasa genuit Sisamoi, Sisamoi genuit Sellum,

Sellum genuit Icamiam, Icamia autem genuit Elisama.

Filii autem Chaleb fratris Jerameel: Mosa primogenitus ejus, ipse est pater Ziph, et filii Maresa patris Hebron.

Porro filii Hebron, Core, et Thaphphu, et Recem, et Samma.

Samma autem genuit Raham, patrem Jercaam, et Recem genuit Sammai,

Filius Sammai, Maon: et Maon pater Bethsur.

Epha autem concubina Chaleb peperit Aran, et Musa, et Gezez.

Porro Aran genuit Gezez.

Filii Jadai, Regom, et Joathan, et Gesan, et Phalet, et Epha, et Saaph.

Concubina Chaleb Maacha, peperit Saber, et Tharana.

Genuit autem Saaph pater Madmena, Sue patrem [Col. 1330C] Machbena, et patrem Gabaa.

Filia vero Chaleb, fuit Achsa. Hi erant filii Chaleb, filii Hur primogeniti Ephrata, Sobal pater Cariath-Jarim, Salma pater Beth-Leem, Hariph pater Beth-Gader.

Fuerunt autem filii Sobal patris Cariath-Jarim, qui videbat dimidium requietionum.

Et de cognatione Cariath-Jarim, Jethrei, et Aphuthei, et Semathei, et Maserei. Ex his egressi sunt Saraitae, et Esthaolitae.

Filii Salma, Beth-Leem, et Netophathi, Coronae domus Joab, et dimidium requietionis Sarai.

Cognationes quoque scribarum habitantium in Jabes, Canentes atque Resonantes, et in tabernaculis commorantes. Hi sunt Cinaei, qui venerunt de Calore patris domus Rechab.

[Cap. III.] David vero hos habuit filios, qui ei nati sunt in Hebron, primogenitum Amnon ex Ahinaam Jezraelitide, secundum Daniel de Abigail Carmelitide, [Col. 1330D] tertium Absalon filium Maacha filiae Tholmai regis Gessur, quartum Adoniam filium Aggith, quintum Saphatiam ex Abital, sextum Jethraam de Egla uxore sua.

Sex ergo nati sunt ei in Hebron, ubi regnavit septem annis, et sex mensibus.

Triginta autem et tribus annis regnavit in Jerusalem.

[Col. 1331A] Porro in Jerusalem nati sunt ei filii, Samaa, et Sobab, et Nathan, et Salomon, quatuor de Bethsabee filia Amiel:

Jebaar, quoque, et Elisama, et Eliphaleth, et Noge, et Nepheg, et Japhie, necnon Elisama, et Eliade, et Eliphaleth, novem:

Omnes filii David, absque filiis concubinarum, habuerunt sororem Thamar;

Filius autem Salomonis, Roboam: cujus Abia filius genuit Asa.

De hoc quoque natus est Josaphat, pater Joram:

Qui Joram genuit Ohoziam, ex quo ortus est Joas: et hujus Amasias filius genuit Azariam.

Porro Azariae filius Joatham procreavit Ahaz patrem Ezechiae, de quo natus est Manasses.

Sed et Manasses genuit Amon patrem Josiae.

Filii autem Josiae fuerunt, primogenitus Johanan, secundus Joiacim, tertius Sedecias, quartus Sellum.

De Joiacim natus est Jechonias, et Sedecias.

Filii Jechoniae fuerunt, Asir, Salathiel, Melchiram, [Col. 1331B] Phadaia, Sennaser, et Jecemia, Sama, et Nadabia.

De Phadaia orti sunt Zorobabel et Semei.

Zorobabel genuit Mosollam, Ananiam, et Salomith sororem eorum.

Asaban quoque, et Ool, et Barachian, et Asadiam, Josabesed, quinque:

Filius autem Ananiae, Phaltias pater Jeseiae, cujus filius Raphaia. Hujus quoque filius, Arnan, de quo natus est Obdia, cujus filius fuit Sechenia.

Filius Secheniae, Semeia: cujus filii, Attus, et Jegal, et Baria et Naaria, et Saphat, [a 2Kb] numero sex.

Filius Naariae, Elioenai, et Ezechias, et Ezricam, tres.

Filii Elioenai, Odvia, et Eliasub, et Pheleia, et Accub, et Johanan, et Dalaia, et Anani, septem.

[Cap. IV.] Filii Juda: Phares, Esron, et Charmi, et Hur, et Subal.

Reaia vero filius Subal genuit Jeth de quo nati sunt Ahimai et Led. Hae cognationes Sarathi.

[Col. 1331C] Ista quoque stirps Etam: Jezrael, et Jesema, et Jedebos. Nomen quoque sororis eorum, Asalelphuni.

Phanuel [b 1Kb] autem pater Gedor, et Ezer pater Hosa. Isti sunt filii Hur primogeniti Ephratha patris Beth-Leem.

Assur vero patri Thecue erant duae uxores, Hala, et Naara.

Peperit autem ei Naara, Oozam, et Hepher, et Themani, et Ahasthari. Isti sunt filii Naara.

Porro filii Halaa, Sereth, Isaar, et Ethnan.

Cos autem genuit Anob, et Soboba, et cognationem Haral filii Arum.

Fuit autem Jabes inclytus prae fratribus suis, et mater ejus vocavit nomen illius Jabes, dicens: Quia peperi eum in dolore.

Invocavit vero Jabes Deum Israel, dicens: Si benedicens benedixeris mihi, et dilataveris terminos meos, et fuerit manus tua mecum, et feceris me a [Col. 1331D] malitia non opprimi. Et praestitit Deus quae precatus est.

Chaleb autem frater Sua genuit Mahir, qui fuit pater Esthon.

Porro Esthon genuit Bethrapha, et Phesse, et Thena patrem urbis Naas: hi sunt viri Recha.

[Col. 1332A] Filii autem Cenez, Othoniel, et Saraia. Porro filii Othoniel, Athath, et Maonathi.

Maonathi genuit Ophra, Saraia autem genuit Joab patrem Vallis artificum: ibi quippe artifices erant.

Filii vero Chaleb filii Jephone, Hir, et Ela, et Nahem,

Filii quoque Ela, Cenez.

Filii quoque Jaleleel: Ziph, et Zipha, Thiria, et Asrael.

Et filii Ezra, Jether, et Mered, et Epher, et Jalon, genuitque Mariam, et Sammai, et Jesba patrem Esthamo.

Uxor quoque ejus Judaia, peperit Jared patrem Gedor, et Heber patrem Socho, et Icuthiel patrem Zano. Hi autem filii Bethiae filiae Pharaonis, quam accepit Mered.

Et filii uxoris Odaiae sororis Naham patris Ceila, et Garmi, et Esthamo, qui fuit de Machathi.

Filii quoque Simon, Amnon et Renna filius An n, et Thilon. Et filii Jesi, Zoeth, et Benzoeth.

[Col. 1332B] Filii Sela, filii Juda: Her pater Lecha, et Laada pater Maresa, et cognationes domus operantium byssum in domo juramenti.

Et qui stare fecit Solem, virique Mendacii, et Securus, et Incendens, qui principes fuerunt in Moab, et qui reversi sunt in Leem. Haec autem verba vetera.

Hi sunt figuli habitantes in Plantationibus, et in [c 7Kb] Praesepibus, apud regem in operibus ejus, commoratique sunt ibi.

Filii Simeon: Namuel et Jamin, Jarib, Zara, Saul.

Sellum filius ejus, Mapsam filius ejus, Masma filius ejus.

Filii Masma: Amuel filius ejus, Zachur filius ejus, Semei filius ejus.

Filii Semei sedecim, et filiae sex: fratres autem ejus non habuerunt filios multos, et universa cognatio non potuit adaequare summam filiorum Juda.

[Col. 1332C] Habitaverunt autem in Bersabee, et Molada, et Hasarsual; et in Bala, et in Asom, et in Tholad; et in Bathuel, et in Horma, et in Siceleg; et in Bethmarchaboth, et in Asarsusim, et in Bethberai, et in Saarim. Hae civitates eorum usque ad regem David.

Villae quoque eorum: Etam, et Aen, et Remmon, et Thochen, et Asan, civitates quinque.

Et universi viculi eorum per circuitum civitatum istarum usque ad Baal. Haec est habitatio eorum et sedium distributio.

Mosobab quoque et Jemlech, et Josa filius Amasiae, et Joel, et Jeu filius Josabiae filii Saraiae filii Asiel, et Elipenai, et Jacoba, et Isuaia, et Asaia, et Adiel, et Ismiel, et Banaia,

Zaza quoque filius Sephei filii Allon filii Idaia filii Semri filii Samaia.

Isti sunt nominati principes in cognationibus suis, et in domo affinitatum suarum multiplicati sunt vehementer.

[Col. 1332D] Et profecti sunt, ut ingrederentur in Gador usque ad orientem vallis, et ut quaererent pascua gregibus suis. Inveneruntque pascuas uberes, et valde bonas, et terram latissimam et quietam et fertilem, in qua ante habitaverant de stirpe Cham.

Hi ergo venerunt, quos supra descripsimus nominatim, [Col. 1333A] in diebus Ezechiae regis Juda, et percusserunt tabernacula eorum, et habitatores qui inventi fuerant ibi, et deleverunt eos usque in praesentem diem: habitaveruntque pro eis, quoniam uberrimas ibidem pascuas repererunt.

De filiis quoque Simeon abierunt in montem Seir viri quingenti, habentes principes Phaltiam et Naariam et Raphaiam et Oziel filios Jesi: et percusserunt reliquias, quae evadere potuerant, Amalecitarum, et habitaverunt ibi pro eis usque ad diem hanc.

[Cap. V.] Filii quoque Ruben primogeniti Israel (ipse quippe fuit primogenitus ejus: sed cum violasset thorum patris sui, data sunt primogenita ejus filiis Joseph filii Israel, et non est ille reputatus in primogenitum.

Porro Judas, qui erat fortissimus inter fratres suos, de stirpe ejus principes germinati sunt: primogenita autem reputata sunt Joseph).

Filii ergo Ruben primogeniti Israel: Enoch, et [Col. 1333B] Phallu, Esron, et Charmi.

Filii Joel: Samaia filius ejus, Geg, filius ejus, Semei filius ejus, Micha filius ejus, Reela filius ejus, Baal filius ejus, Beera filius ejus, quem captivum duxit [a 1Kb] Theglatphalnasar rex Assyriorum, et fuit princeps in tribu Ruben.

Fratres autem ejus, et universa cognatio ejus, quando numerabantur per familias suas, habuerunt principes, Jeiel et Zachariam.

Porro Bala filius Azaz, filii Samma, filii Joel, ipse habitavit in Aroer usque ad Nebo et Beelmon.

Contra orientalem quoque plagam habitavit usque ad introitum eremi, et flumen Euphraten. Multum quippe jumentorum numerum possidebat in terra Galaad.

In diebus autem Saul praeliati sunt contra Agareos [Al. Agarenos], et interfecerunt illos, habitaveruntque pro eis in tabernaculis eorum, in omni plaga quae respicit ad orientem Galaad.

[Col. 1333C] Filii vero Gad e regione eorum habitaverunt in terra Basan usque Selcha:

Joel in capite, et Saphan secundus: Janai autem, et Saphat, in Basan.

Fratres vero eorum, secundum domos cognationum suarum, Michael, et Mosollam, et Sebe, et Jori, et Jachan, et Zie, et Heber, septem.

Hi filii Abihail, filii Huri, filii Jaro, filii Galaad, filii Michael, filii Jesisi, filii Jeddo, filii Buz.

Fratres quoque filii Abdiel, filii Guni, princeps domus in familiis suis.

Et habitaverunt in Galaad, et in Basan, et in viculis ejus, et in cunctis suburbanis Saron usque ad terminos.

Omnes hi numerati sunt in diebus Joathan regis Juda, et in diebus Jeroboam regis Israel.

Filii Ruben, et Gad, et dimidiae tribus Manasse, viri bellatores, scuta portantes et gladios. Et tendentes arcum, eruditique ad praelia quadraginta quatuor millia et septingenti sexaginta, procedentes ad [Col. 1333D] pugnam.

Dimicaverunt contra [b 1Kb] Agareos: Ituraei vero, et Naphaei, et Nodab, praebuerunt eis auxilium.

Traditique sunt in manus eorum Agarei, et universi qui fuerant cum eis, quia Deum invocaverunt cum praeliarentur: et exaudivit eos, eo quod credidissent in eum.

Ceperuntque omnia quae possederant, camelorum quinquaginta millia, et ovium ducenta quinquaginta millia, asinos duo millia, et animas hominum centum millia.

[Col. 1334A] Vulnerati autem multi corruerunt: fuit enim bellum Domini.

Habitaveruntque pro eis usque ad transmigrationem.

Filii quoque dimidiae tribu Manasse, possederunt terram a finibus Basan usque Baal, Hermon, et Sanir, et montem Hermon, ingens quippe numerus erat.

Et hi fuerunt principes domus cognationis eorum, Epher, et Jesi, et Eliel, et Ezriel, et Jeremia, et Odoia, et Jediel, viri fortissimi et potentes, et nominati duces in familiis suis.

Reliquerunt autem Deum patrum suorum, et fornicati sunt post deos populorum terrae, quos abstulit Deus coram eis.

Et suscitavit Deus Israel spiritum Phul regis Assyriorum, et spiritum Thelgathphalnasar regis Assur: et transtulit Ruben, et Gad, et dimidiam tribum Manasse, et adduxit eos in Lale, et Abor, et Ara, et fluvium Gozan, usque ad diem hanc.

[Col. 1334B] [Cap. VI.] Filii Levi: Gerson, Caath, et Merari. Filii Caath: Amram, Isaar, Hebron, et Oziel.

Filii Amram: Aaron, Moses, et Maria:

Filii Aaron: Nadab et Abiu, Eleazar et Ithamar.

Eleazar genuit Phinees, et Phinees genuit Abisue,

Abisue vero genuit Bocci, et Bocci genuit Ozi.

Ozi genuit Zaraiam, et Zaragias genuit Meraioth.

Porro Meraioth genuit Amariam, et Amarias genuit Ahitob.

Ahitob genuit Sadoc, Sadoc genuit Ahimaas;

Ahimaas genuit Azariam. Azarias genuit Johanan.

Johanan genuit Azariam, Ipse est qui sacerdotio functus est in domo, quam aedificavit Salomon in Jerusalem.

Genuit autem Azarias Amariam, et Amarias genuit Ahitob;

Ahitob genuit Sadoc, et Sadoc genuit Sellum;

Sellum genuit Helciam, Helcias genuit Azariam,

Azarias genuit Saraiam, et Saraias genuit Josedec.

[Col. 1334C] Porro Josedec egressus est, quando transtulit Dominus Judam et Jerusalem per manus Nabuchodonosor.

Filii ergo Levi: Gerson, Caath, et Merari.

Et haec nomina filiorum Gerson: Lobeni, et Semei.

Filii Caath: Amram, et Isaar, et Hebron, et Oziel.

Filii Merari: Mooli et Musi. Hae autem cognationes Levi secundum familias eorum.

Gerson, Lobeni filius ejus, Jaath filius ejus, Zamma filius ejus, Joaa filius ejus, Addo filius ejus, Zara filius ejus, Jethrai filius ejus.

Filii Caath, Aminadab filius ejus, Core filius ejus, Asir filius ejus, Elcana filius ejus, Abiasaph filius ejus, Asir filius ejus, Thaat filius ejus, Uriel filius ejus, Ozias filius ejus, Saul filius ejus.

Filii Elcana, Amasai et Ahimoth et Elcana:

Filii Elcana: Sophai filius ejus, Naath filius ejus, Eliab filius ejus, Jeroam filius ejus, Elcana filius ejus.

[Col. 1334D] Filii Samuel, primogenitus, Vasseni, et Abia.

Filii autem Merari, Mooli: Lobeni filius ejus, Semei filius ejus, Oza filius ejus, Samma filius ejus, Haggia filius ejus, Asaia filius ejus.

Isti sunt, quos constituit David super cantores domus Domini, ex quo collocata est arca: et ministrabant coram tabernaculo testimonii, canente donec aedificaret Salomon domum Domini in Jerusalem:

Stabant autem juxta ordinem suum in ministerio.

Hi vero sunt, qui assistebant cum filiis suis, de filiis Caat, Eman Cantor filius Joel, filii Samuel;

[Col. 1335A] Filii Elcana, filii Jeroam, filii Eliel, filii Thou;

Filii Suph, filii Elcana, filii Maath, filii Amasai;

Filii Elcana, filii Joel, filii Azariae, filii Sophoniae;

Filii Thaath, filii Asir, filii Abiasaph, filii Core;

Filii Iser, filii Caet, filii Levi, filii Israel.

Et frater ejus Asaph, qui stabat a dextris ejus, Asaph filius Barachiae, filii Samaa;

Filii Michael, filii Basiae, filii Melchiae;

Filii Athanai, filii Zara, filii Adaia;

Filii Ethan, filii Zamma, filii Semei;

Filii Jeth, filii Gersom, filii Levi.

Filii autem Merari fratres eorum, ad sinistram, Ethan filius Cusi, filii Abdi, filii Maloch;

Filii Asabiae, filii Amasiae, filii Helciae,

Filii Amasai, filii Boni, filii Somer;

Filii Mooli, filii Musi, filii Merari, filii Levi.

Fratres quoque eorum Levitae, qui ordinati sunt in cunctum ministerium tabernaculi domus Domini.

Aaron vero, et filii ejus adolebant incensum super altare holocausti, et super altare thymiamatis, in [Col. 1335B] omne opus sancti sanctorum: et ut precarentur pro Israel, juxta omnia quae praeceperat Moses servus Dei.

Hi sunt autem filii Aaron: Eleazar filius ejus, Phinees filius ejus, Abisue filius ejus, Boec filius ejus, Ozi filius ejus, Zaraia filius ejus, Merajoth filius ejus, Amaria filius ejus, Ahitob filius ejus, Sadoc filius ejus, Ahimaas filius ejus,

Et haec habitacula eorum per vicos atque confinia, filiorum scilicet Aaron, juxta cognationes Caathitarum: ipsis enim sorte contigerant.

Dederunt igitur eis Hebron in terra Juda, et suburbana ejus per circuitum:

Agros autem civitatis, et villas, Chaleb filio Jephone.

Porro filiis Aaron dederunt civitates ad confugiendum, Hebron et Lobna et suburbana ejus; Jether quoque et [a 1Kb] Est homo cum suburbanis suis, sed et Helon et Dabir cum suburbanis suis, Asan quoque, et Beth-Semes et suburbana earum.

[Col. 1335C] De tribu autem Benjamin, Gabee et suburbana ejus, et Almath cum suburbanis suis, Anathoth quoque cum suburbanis suis. Omnes civitates, tredecim, per cognationes suas.

Filiis autem Caath residuis de cognatione sua, dederunt ex dimidia tribu Manasse in possessionem urbes decem.

Porro filiis Gersom per cognationes suas, de tribu Issachar, et de tribu Aser, et de tribu Nephtali, et de tribu Manasse in Basan, urbes tredecim.

Filiis autem Merari per cognationes suas, de tribu Ruben, et de tribu Gad, et de tribu Zabulon, dederunt sorte civitates duodecim.

Dederunt quoque filii Israel Levitis civitates et suburbana earum:

Dederuntque per sortem, ex tribu filiorum Juda, et ex tribu filiorum Simeon, et ex tribu filiorum Benjamin, urbes has, quas vocaverunt nominibus suis:

Et his qui erant de cognatione filiorum Caath, [Col. 1335D] fueruntque civitates in terminis eorum de tribu Ephraim.

Dederunt ergo eis urbes ad confugiendum, Sichem cum suburbanis suis in monte Ephraim, et Gazer cum suburbanis suis, Jecmaan quoque cum suburbanis suis, et Bethoron similiter, necnon et Helon cum suburbanis suis, et Gethremmon in eumdem modum.

Porro ex dimidia tribu Manasse, Aner et suburbana [Col. 1336A] ejus, Baalam et suburbana ejus: hi videlicet, qui de cognatione filiorum Caath reliqui erant.

Filiis autem Gersom, de cognatione dimidiae tribus Manasse, Gaulon in Basan et suburbana ejus, et Astaroth cum suburbanis suis.

De tribu Issachar, Cedes et suburbana ejus, et Dabereth cum suburbanis suis, Ramoth quoque et suburbana ejus, et Anem cum suburbanis suis.

De tribu vero Aser: Masal cum suburbanis suis, et Abdon similiter, Hucac quoque et suburbana ejus, et Roob cum suburbanis suis.

Porro de tribu Nephtali Cedes in Galilaea et suburbana ejus, Hamon cum suburbanis suis, et Cariathaim et suburbana ejus.

Filiis autem Merari residuis: de tribu Zabulon, Remmono et suburbana ejus, et Thabor cum suburbanis suis.

Trans Jordanem quoque ex adverso Jericho contra orientem Jordanis, de tribu Ruben, Bosor in [Col. 1336B] solitudine cum suburbanis suis, et Jasa cum suburbanis suis, Cademot quoque et suburbana ejus, et Miphaat cum suburbanis suis.

Necnon de tribu Gad, Ramoth in Galaad et suburbana ejus, et Manaim cum suburbanis suis; sed et Esebon cum suburbanis suis, et Jezer cum suburbanis suis.

[Cap. VII.] Porro filii Issachar: Thola, et Phua, Jasub, et Simeron, quatuor.

Filii Thola: Ozi et Raphaia, et Jeriel, et Jemai, et Jebsem, et Samuel, principes per domos cognationum suarum.

De stirpe Thola viri fortissimi numerati sunt in diebus David, viginti duo millia sexcenti.

Filii Ozi: Jezraia, de quo nati sunt Michael, et Obadia, et Joel, et Jesia, quinque omnes principes. Cumque eis per familias et populos suos, accincti ad prelium, viri fortissimi, triginta sex millia: multas enim habuerunt uxores, et filios.

Fratres quoque eorum per omnem cognationem [Col. 1336C] Issachar, robustissimi ad pugnandum, octoginta septem millia numerati sunt.

Filii Benjamin: Bale et Bochor, et Jadiel, tres.

Filii Bale: Esbon, et Ozi et Oziel, et Jerimoth, et Urai, quinque principes familiarum, et ad pugnandum robustissimi:

Numerus autem eorum, viginti duo millia et triginta quatuor.

Porro filii Bochor: Zamira, et Joas, et Eliezer, et Elioenai, et Amri, et Jerimoth, et Abiah et Anathoth, et [b 8Kb] Almathan: omnes hi filii Bochor.

Numerati sunt autem per familias suas principes cognationum suarum, ad bella fortissimi, viginti millia et ducenti.

Porro filii Jadiel, Balan:

Filii autem Balan, Jeus, et Benjamin, et Aod, et Chanana, et Zethan, et Tharsis, et Abisahar.

Omnes hi filii Jadiel, principes cognationum suarum, viri fortissimi, decem et septem millia et ducenti, [Col. 1336D] ad praelium procedentes.

Sepham quoque et Hapham filii Hir: et Hasim filii Aher.

Filii autem Nephthali: Jasiel, et Guni, et Jeser, et Sellum, filii Bala.

Porro filius Manasse, Esriel: concubinaque ejus Syra peperit Machir patrem Galaad,

Machir autem accepit uxores filiis suis Apphiam et Sephan: et habuit sororem nomine Maacha:

[Col. 1337A] Nomen autem secundi, Salphaad, nataeque sunt Salphaad filiae.

Et peperit Maacha uxor Machir filium, vocavitque nomen ejus Phares:

Porro nomen fratris ejus, Sares: et filii ejus Ulam et Recen.

Filius autem Ulam, Badan.

Hi sunt filii Galaad, filii Machir, filii Manasse.

Soror autem ejus Regina peperit virum decorum, et Abiezer, et Moola.

Erant autem filii Semida, Ahin, et Sechem, et Leci, et Aniam.

Filii autem Ephraim: Suthula, Bared filius ejus, Thaath filius ejus, Elada filius ejus, Thaath filius ejus, hujus filius Zabad, et hujus filius Suthala, et hujus filius Ezer et Elad:

Occiderunt autem eos viri Geth indigenae, quia descenderant, ut invaderent possessiones eorum.

Luxit igitur Ephraim pater eorum multis diebus et venerunt fratres ejus, ut consolarentur eum.

[Col. 1337B] Ingressusque est ad uxorem suam: quae concepit, et peperit filium, et vocavit nomen ejus Beria, eo quod in malis domus ejus ortus esset:

Filia autem ejus Sara, quae aedificavit Bethoron inferiorem et superiorem, et Ozensara,

Porro filius ejus Rapha, et Reseph, et Thale, de quo natus est Thaan, qui genuit Laadan: hujus quoque filius Ammiud genuit Elizama, de quo ortus est Nun, qui habuit filium Josue.

Possessio autem eorum et habitatio, Beth-El cum filiabus suis contra orientem Noran, ac occidentalem plagam Gazer et filiae ejus, Sichem quoque cum filiabus suis, usque ad Aza cum filiabus ejus.

Juxta filios quoque Manasse, Bethsan et filias ejus, Thanach et filias ejus, Mageddo et filias ejus: Dor et filias ejus:

In his habitaverunt filii Joseph, filii Israel.

Filii Aser: Jemna, et Jesua, et Jesui, et Baria, et Sara soror eorum.

[Col. 1337C] Filii autem Baria: Heber, et Melchiel: ipse est pater Bersaith.

Heber autem genuit Jephlat, et Somer, et Otham, et Suaa sororem corum.

Filii Jephlat: Phosech, et Chamaal, et Asoth: hi filii Jephlat.

Porro filii Somer: Ahi, et Roaga, et Jaba, et Aram,

Filii autem Helem fratris ejus: Supha et Jemna, et Selles, et Amal.

Filii Supha: Sue, [a 1Kb] Arnaphed, et Sual, et Beri, et Jamra, Bosor, et Od, et Samma, et Salusa, et Jethran, et Bera.

Filii Jether: Jephone, et Phaspha, et Ara.

Filii autem Olla: Aree, et Aniel, et Resia.

Omnes hi filii Aser, principes cognationum, electi atque fortissimi duces ducum.

Numerus autem eorum aetatis, quae apta esset ad bellum, viginti sex millia.

[Col. 1337D] [Cap. VIII.] Benjamin autem genuit Bale primogenitum suum, Asbal secundum,

Ahora tertium, Nuhaa quartum, et Rapha quintum.

Fueruntque filii Bale, Addar, et Gera, et Abiud, Abisue quoque et Nooman, et Ahoe, sed et Gera, et Sephuphan, et Uram.

Hi sunt filii Aod, principes cognationum habitantium in Gabaa, qui translati sunt in Manaath.

Nooman autem, et Achia, et Gera ipse transtulit eos, et genuit Oza, et Ahiud.

[Col. 1338A] Porro Saaraim genuit in regione Moab, postquam dimisit Usim et Bara uxores suas.

Genuit autem de Hedes uxore sua Jobab, et Sebia, et Mosa, et Molchom, Jeus quoque, et Sechia, et Marma.

Hi sunt filii ejus, principes in familiis suis.

Meusim vero genuit Ahitob, et Elphaal.

Porro filii Elphaal: Heber, et Misaam, et Samad:

Hic aedificavit Ono, et Lod et filias ejus:

Baria autem et Sama, principes cognationum habitantium in Aialon: hi fugaverunt habitatores Geth.

Et Ahio, et Sesac, et Jerimoth, et Zabadia, et Arod, et Heder, Michael quoque, et Jespha, et John filii Baria.

Et Zabadia, et Mossollam, et Hezeci, et Heber, et Jesamari, et Jezlia, et Jobab, filii Elphaal.

Et Jacim, et Zechri, et Zabdi, et Elioenai, et Selethai, et Eliel, et Adaia, et Baraia, et Samarath filii Semei.

Et Jesphan, et Eber, et Eliel, et Abdon, et Zechri, [Col. 1338B] et Anan, et Anania, et Abilam, et Anathothia, et Jephdaia, et Phanuel filii Sesac.

Et Samsari, et Sooria, et Otholia, et Jersia, et Elia, et Zechri, filii Jeroam.

Hi patriarchae, et cognationum principes, qui habitaverunt in Jerusalem.

In Gabaon autem habitaverunt Abigabaon, et nomen uxoris ejus Maacha: filiusque ejus primogenitus Abdon, et Sur, et Cis, et Baal, et Nadab. Gedor quoque, et Ahio, et Zacher, et Macelloth quae genuit Samaa:

Habita veruntque ex adverso fratrum suorum in Jerusalem cum fratribus suis.

Ner autem genuit Cis, et Cis genuit Saul;

Porro Saul genuit Jonathan, et Melchisue, et Abinadab, et Esbaal.

Filius autem Jonathan, Meribbaal, et Meribbaal genuit Micha.

Filii Micha, Phiton, et Melech, et Thara, et Ahaz.

[Col. 1338C] Et Ahaz genuit Joada, et Joada genuit Almoth [Al. Alamoth], [b 1Kb] et Azmoth, et Zamri:

Porro Zamri genuit Mosa, et Mosa genuit Banaa, cujus filius fuit Rapha, de quo ortus est Elasa, qui genuit Asel.

Porro Asel sex filii fuerunt his nominibus, Ezricam, Bocru, Ismael, Saria, Obadia, et Anan. Omnes hi filii Asel.

Filii autem Esec fratris ejus, Ulam primogenitus, et Us secundus, et Eliphalet tertius.

Fueruntque filii Ulam viri robustissimi, et magno robore tendentes arcum: et multos habentes filios ac nepotes, [c 1Kb] usque ad centum quinquaginta.

Omnes hi, filii Benjamin.

[Cap. IX.] Universus ergo Israel dinumeratus est, et summa eorum scripta est in libro Regum Israel, et Juda.

Translatique sunt in Babylonem propter delictum suum.

[Col. 1338D] Qui autem habitaverunt primi in possessionibus, et in urbibus suis: Israel, et Sacerdotes, et Levitae, et Nathinaei.

Commorati sunt in Jerusalem de filiis Juda, et de filiis Benjamin, de filiis quoque Ephraim, et Manasse.

Othei filius Ammiud, filii Amri, filii Omrai, filii Bonni, de filiis Phares filii Juda.

Et de Silani; Asaia primogenitus, et filii ejus.

De filiis autem Zara: Jeuel, et fratres eorum, sexcenti nonaginta.

[Col. 1339A] Porro de filiis Benjamin: Salo filius Mosollam, filii Odvia, filii Asana:

Et Jobania filius Jeroam, et Ela filius Ozi, filii Mochori, et Mosollam filius Saphatiae, filii Rauel, filii Jebaniae:

Et fratres eorum per familias suas, nongenti quinquaginta sex.

Omnes hi, principes cognationum per domos patrum suorum.

De sacerdotibus autem: Jedaia, Joiarib, et Jachin:

Azarias quoque filius Helciae, filii Mosollam, filii Sadoc, filii Maraioth, filii Ahitob, pontifex domus Dei.

Porro Adaias, filius Jeroam, filii Phasur, filii Melchiae:

Et Masaia filius Adiel, filii Jezra, filii Mosollam, filii Mosollamith, filii Emmer.

Fratres quoque eorum principes per familias suas, mille septingenti sexaginta, fortissimi robore ad faciendum opus ministerii in domo Dei.

[Col. 1339B] De Levitis autem: Semeia filius Assub, filii Ezricam, filii Asebia, de filiis Merari.

Bacbacar quoque carpentarius, et Galal, et Mathania filius Micha, filii Zechri, filii Asaph:

Et Obdia filius Semeiae, filii Gafal, filii Idithun:

Et Barachia filius Asa, filii Elcana, qui habitavit in atriis Netophati.

Janitores autem: Sellum, et Accub, et Telmon, et Ahiman, et frater eorum Sellum princeps:

Usque ad illud tempus: in porta regis ad orientem, observabant per vices suas de filiis Levi.

Sellum vero filius Core, filii Abiasaph, filii Core, cum fratribus suis, et domo patris sui, hi sunt Coritae super opera ministerii, custodes vestibulorum tabernaculi, et familiae eorum per vices castrorum Domini custodientes introitum.

Phinees autem filius Eleazari, erat dux eorum coram Domino.

Porro Zacharias filius Mosollamia, janitor portae [Col. 1339C] tabernaculi testimonii.

Omnes hi electi in ostiarios per portas, ducenti duodecim: et descripti in villis propriis: quos constituerunt David, et Samuel Videns, in fide sua, tam ipsos, quam filios eorum, in ostiis domus Domini, et in tabernaculo, vicibus suis.

Per quatuor ventos erant ostiarii: id est ad Orientem, et ad Occidentem, et ad Aquilonem, et ad Austrum.

Fratres autem eorum in viculis morabantur, et veniebant in Sabbatis suis de tempore usque ad tempus.

His quatuor Levitis creditus erat omnis numerus janitorum, et erant super exedras, et thesauros domus Domini.

Per gyrum quoque templi Domini morabantur in custodiis suis: ut cum tempus fuisset, ipsi mane aperirent fores.

De horum genere erant et super vasa ministerii: [Col. 1339D] ad numerum enim inferebantur vasa, et efferebantur.

De ipsis, et qui credita habebant utensilia sanctuarii, praeerant similae, et vino, et oleo, et thuri, et aromatibus.

Filii autem sacerdotum unguenta ex aromatibus conficiebant.

Et Mathathias Levites primogenitus Sellum Coritae, praefectus erat eorum quae in sartagine frigebantur.

Porro de filiis Caath fratribus eorum, super panes erant propositionis, ut semper novos per singula sabbata praepararent.

Hi sunt principes cantorum per familias Levitarum, [Col. 1340A] qui in exedris morabantur, ut die ac nocte jugiter suo ministerio deservirent.

Capita Levitarum, per familias suas principes, manserunt in Jerusalem.

In Gabaon autem commorati sunt, pater Gabaon Jaiel, et nomen [a 1Kb] uxoris ejus Maacha.

Filius primogenitus ejus Abdon, et Sur, et Cis, et Baal, et Ner, et Nadab, Gedor quoque, et Ahio, et Zacharias, et Macelloth.

Porro Macelloth genuit Semmam:

Isti habitaverunt e regione fratrum suorum in Jerusalem, cum fratribus suis.

Ner autem genuit Cis: et Cis genuit Saul, et Saul genuit Jonathan, et Melchisue, et Abinadab, et Esbaal.

Filius autem Jonathan, Meribaal, et Meribaal genuit Micha,

Porro filii Micha, Phithon, et Melech, et Thara.

Ahaz autem genuit Jara, et Jara genuit Almoth, et Azmoth, et Zamri, Zamri autem genuit Mosa.

Mosa vero genuit Banaa, cujus filius Raphaia, genuit [Col. 1340B] Elasa, de quo ortus est Asel.

Porro Asel sex filios habuit his nominibus, Ezricam, Bocru, Ismahel, Saria, Obdia, Anan. Hi sunt filii Asel.

[Cap. X.] Philisthim autem pugnabant contra Israel, fugeruntque viri Israel Palaesthinos, et ceciderunt vulnerati in monte Gelboe.

Cumque appropinquassent Philisthaei persequentes Saul, et filios ejus, percusserunt Jonathan, et Abinadab, et Melchisue, filios Saul.

Et aggravatum est praelium contra Saul, inveneruntque eum sagittarii, et vulneraverunt jaculis.

Et dixit Saul ad armigerum suum: Evagina gladium tuum, et interfice me: ne forte veniant incircumcisi isti, et illudant mihi.

Noluit autem armiger ejus hoc facere, timore perterritus:

Arripuit ergo Saul ensem, et irruit in eum.

Quod cum vidisset armiger ejus, videlicet mortuum [Col. 1340C] esse Saul, irruit etiam ipse in gladium suum, et mortuus est.

Interiit ergo Saul, et tres filii ejus, et omnis domus illius pariter concidit.

Quod cum vidissent viri Israel, qui habitabant in campestribus, fugerunt: et Saul ac filiis ejus mortuis; dereliquerunt urbes suas, et huc illucque dispersi sunt:

Veneruntque Philisthim, et habitaverunt in eis.

Die igitur altero detrahentes Philisthim spolia caesorum, invenerunt Saul, et filios ejus jacentes in monte Gelboe,

Cumque spoliassent eum, et amputassent caput armisque nudassent, miserunt in terram suam, ut circumferretur, et ostenderetur idolorum templis, et populis:

Arma autem ejus consecraverunt in fano Dei sui, et caput affixerunt in templo Dagon.

Hoc cum audissent viri Jabes Galaad, omnia scilicet quae Philisthim fecerant super Saul, consurrexerunt [Col. 1340D] singuli virorum fortium, et tulerunt cadavera Saul et filiorum ejus:

Attuleruntque ea in Jabes, et sepelierunt ossa eorum subter quercum, quae erat in Jabes, et jejunaverunt septem diebus.

Mortuus est ergo Saul propter iniquitates suas, eo quod praevaricatus sit mandatum Domini quod praeceperat, et non custodierit illud: sed insuper etiam pythonissam consuluerit, nec speraverit in Domino: propter quod interfecit eum, et transtulit regnum ejus ad David filium Isai.

[Cap. XI.] Congregatus est igitur omnis Israel ad David in Hebron, dicens:

[Col. 1341A] Os tuum sumus, et caro tua. Heri quoque, et nudiustertius, cum adhuc regnaret Saul, tu eras qui educebas, et introducebas Israel:

Tibi enim dixit Dominus Deus tuus: Tu pasces populum meum Israel, et tu eris princeps super eum.

Venerunt ergo omnes majores natu Israel ad regem in Hebron, et iniit David cum eis foedus coram Domino:

Unxeruntque eum regem super Israel, juxta sermonem Domini, quem locutus est in manu Samuel.

Abiit quoque David, et omnis Israel, in Jerusalem. Haec est Jebus, qui erant Jebusaei habitatores terrae.

Dixeruntque qui habitabant in Jebus ad David: Non ingredieris huc.

Porro David cepit arcem Sion, quae est civitas David, dixitque:

Omnis qui percusserit Jebusaeum in primis, erit [Col. 1341B] princeps et dux.

Ascendit igitur primus Joab filius Sarviae, et factus est princeps.

Habitavit autem David in arce, et idcirco appellata est civitas David.

Aedificavitque urbem in circuitu a Mello usque ad gyrum, Joab autem reliqua urbis exstruxit.

Proficiebatque David vadens et crescens, et Dominus exercituum erat cum eo.

Hi principes virorum fortium David, qui adjuverunt cum, ut rex fieret super omnem Israel, juxta verbum Domini, quod locutus est ad Israel.

Et iste numerus robustorum David:

Jesbaam filius Achamoni princeps inter triginta: iste levavit hastam suam super trecentos vulneratos una vice.

Et post eum Eleazar filius patrui ejus Ahohites, qui erat inter tres potentes. Iste fuit cum David [a 1Kb] in Aphesdomim [Al. Phesdomi], quando Philisthim congregati sunt ad locum illum in praelium, et erat ager [Col. 1341C] regionis illius plenus hordeo, fugeratque populus a facie Philistinorum.

[b 2Kb] Hi steterunt in medio agri, et defenderunt eum.

Cumque percussissent Philisthaeos, dedit Dominus salutem magnam populo suo.

Descenderunt autem tres de triginta principibus ad petram, in qua erat David, ad speluncam Odollam quando Philisthim fuerant castrametali in valle Raphaim.

Porro David erat in praesidio, et statio Philisthinorum in Beth-Leem.

Desideravit igitur David, et dixit: O si quis daret mihi aquam de cisterna Beth-Leem, quae est in porta.

Tres ergo isit per media castra Philisthinorum perrexerunt, et hauserunt aquam de cisterna Beth-Leem, quae erat in porta, et attulerunt ad David ut Liberet:

Qui noluit, sed magis libavit illam Domino, dicens:

[Col. 1342A] Absit ut in conspectu Dei mei hoc faciam, et sanguinem virorum istorum bibam, quia in periculo animarum suarum attulerunt mihi aquam. Et ob hanc causam noluit bibere.

Haec fecerunt tres robustissimi.

Abisai quoque frater Joab ipse erat princeps trium, et ipse levavit hastam suam contra trecentos vulneratos, et ipse erat inter tres nomanatissimus, inter tres [c 22Kb] secundos inclytus, et princeps eorum:

Verumtamen usque ad tres primos non pervenerat.

Banaias filius Joiadae viri robustissimi, qui multa opera perpe opera rarat, de Cabseel:

Ipse percussit duos Ariel Moab, et ipse descendit, et interfecit leonem in media cisterna tempore nivis.

Et ipse percussit virum Aegyptium, cujus statura erat quinque cubitorum, et habebat lanceam ut liciatorium texentium.

Descendit igitur ad eum cum virga, et rapuit hastam, [Col. 1342B] quam tenebat manu, et interfecit eum hasta sua.

Haec fecit Banaias filius Joiadae, qui erat inter tres robustos, nominatissimus, inter triginta primus, verumtamen ad tres usque non pervenerat:

Posuit autem eum David ad auriculam suam.

Porro fortissimi in exercitu, Asael frater Joab, et Eleanam filius patrui ejus de Beth-Leem, Semmoth Arorites, Helles Phallonites, Ira filius Acces Thecuites, Abiezer Anathothites, Sobbochai Asothites, Ilai Ahohites, Marai Netophathites, Heled filius Baana Netophathites, Ethai filius Ribai de Gabaath filiorum Benjamin, Banaia Pharatonites, Uri de Torrente Gaas, Abiel Arabathites, Azmoth Bauramites, Eliaba Salabonites.

Filii Asom Genozitis, Jonathan filius Sega Ararites, Ahiam filius Sachar Ararites, Eliphal filius Ur, Epher Mecharathites, Ahia Phelonites, Asro Charmelites, Noorai filius Azbi, Joel frater Nathan, Mabar filius Agarai. Selec Ammonites, Noorai Berothites [Col. 1342C] armiger Joab filii Sarviae. Ira Jethraeus, Gareb Jethraeus, Urias Hetthaeus, Zabad filius Ooli, Adina filius Seza Rubenites princeps Rubenitarum, et eum eo triginta: Hanam filius Maacha, et Josaphat Mathanites, Ozia Astarothites, Samma et Jaiel filii Hotham Arorites, Jediel filius Samri, et Joha frater ejus Thosaites, Eliel Maumites, et Jeribal, et Josaia filii Elnaem, et Jethma Moabites, Eliel, et Obeb, et Jasiel de Masobia.

[Cap. XII.] Hi quoque venerunt ad David in Siceleg cum adhuc fugeret Saul filium Cis, qui erant fortissimi et egregii pugnatores, tendentes arcum, et utraque manu fundis saxa et jacientes et dirigentes sagittas: de fratribus Saul ex Benjamin.

Princeps Abiezer, et Joas, filii Samaa, Gabaathites, et Jaziel et Phallet filii Azmoth, et Baracha, et Jeu Anathotites.

Samaias quoque Gabaonites fortissimus inter triginta et super triginta.

[Col. 1342D] Jeremias, et Jeziel, et Johanan, et Jezbad Gaderothites, [Col. 1343A] Eluzai et Jerimuth, et Baalia, et Samaria, et Saphatia Aruphites. Elcana, et Jesia, et Azrael, et Joezer, et Jesbaam de Carehim:

Joela quoque, et Zabadia, filii Jeroam de Gedor.

Sed et de Gaddi transfugerunt ad David, cum lateret in deserto, viri robustissimi, et pugnatores optimi, tenentes clypeum et hastam: facies eorum quasi facies leonis, et veloces quasi capreae in montibus,

Ezer princeps, Obdias secundus, Eliab tertius, Masmana quartus, Jeremias quintus, Ethi sextus, Eliel septimus, Johanan octavus, Elzebad nonus, Jeremias decimus, Machbanai undecimus.

Hi de filiis Gad principes exercitus: novissimus centum militibus praeerat, et maximus, mille.

Isti sunt qui transierunt Jordanem mense primo, quando inundare consuevit super ripas suas; et omnes fugaverunt qui morabantur in vallibus ad orientalem plagam, et occidentalem.

[Col. 1343B] Venerunt autem et de Benjamin, et de Juda, ad praesidium in quo morabatur David.

Egressusque est David obviam eis, et ait:

Si pacifice venistis ad me, ut auxiliemini mihi, cor meum jungatur vobis: si autem insidiamini mihi pro adversariis meis, cum ego iniquitatem in manibus meis non habeam, videat Deus patrum nostrorum, et judicet.

Spiritus vero induit Amasai principem inter triginta et ait:

Tui sumus, o David, et tecum, filii Isai: pax, pax tibi, et pax adjutoribus tuis. Te enim adjuvat Deus tuus.

Suscepit ergo eos David, et constituit principes turmae.

Porro de Manasse transfugerunt ad David, quando veniebat cum Philisthim adversus Saul, ut pugnaret:

Et non dimicavit cum eis, quia, inito consilio, remiserunt eum principes Philisthinorum, dicentes:

[Col. 1343C] Periculo capitis nostri revertetur ad dominum suum Saul.

Quando igitur reversus est in Siceleg, fugerunt ad eum de Manasse, Ednas et Jozabad, et Jediel, [a 1Kb] et Michael, et Jozabad, et Eliu, et Salathi, principes millium in Manasse.

Hi praebuerunt auxilium David adversus latrunculos; omnes enim erant viri fortissimi, et facti sunt principes in exercitu.

Sed et per singulos dies veniebant ad David ad auxiliandum ei, usque dum fieret grandis numerus, quasi exercitus Dei.

Iste quoque est numerus principum exercitus, qui venerunt ad David, cum esset in Hebron, ut transferrent regnum Saul ad eum, juxta verbum Domini.

Filii Juda portantes clypeum et hastam, sex millia octingenti expediti ad praelium.

De filiis Simeon, virorum fortissimorum ad pugnandum, septem millia centum.

[Col. 1343D] De filiis Levi, quatuor millia sexcenti.

Joiada quoque princeps de stirpe Aaron, et cum eo tria millia septingenti.

Sadoc etiam puer egregiae indolis, et domus patris ejus, principes viginti duo.

De filiis autem Benjamin fratribus Saul tria millia: magna enim pars eorum adhuc sequebatur domum Saul:

Porro de filiis Epharaim viginti millia octingenti, [Col. 1344A] fortissimi robore, viri nominati in cognationibus suis.

Et ex dimidia tribu Manasse, decem et octo millia, singuli per nomina sua venerunt ut constituerent regem David.

De filiis quoque Issachar viri eruditi, qui noverant singula tempora ad praecipiendum quid facere deberet Israel, principes ducenti:

Omnis autem reliqua tribus, eorum consilium sequebatur.

Porro de Zabulon qui egrediebantur ad praelium, et stabant in acie instructi armis bellicis, quinquaginta millia venerunt [b 1Kb] in auxilium, non in corde duplici.

Et de Nephthali, principes mille: et cum eis instructi clypeo et hasta, triginta, et septem millia.

De Dan etiam praeparati ad praelium, viginti octo millia sexcenti.

Et de Aser egredientes ad pugnam, et in acie provocantes, quadraginta millia.

[Col. 1344B] Trans Jordanem autem de filiis Ruben, et de Gad, et dimidia parte tribus Manasse, instructi armis bellicis, centum viginti millia.

Omnes isti viri bellatores expediti ad pugnandum, corde perfecto venerunt in Hebron, ut constituerent regem David super universum Israel;

Sed et omnes reliqui ex Israel, uno corde erant, ut rex fieret David.

Fueruntque ibi apud David tribus diebus comedentes et bibentes. Praeparaverant enim eis fratres sui.

Sed et qui juxta eos erant, usque ad Issachar, et Zabulon, et Nephthali afferebant panes in asinis, et camelis, et mulis et bobus, ad vescendum: farinam, palathas, uvam passam, vinum, oleum, boves, arietes ad omnem copiam. Gaudium quippe erat in Israel.

[Cap. XIII.] Iniit autem consilium David cum tribunis, et centurionibus, et universis principibus, et ait ad omnem coetum Israel:

[Col. 1344C] Si placet vobis, et a Domino Deo nostro egreditur sermo, quem loquor: mittamus ad fratres nostros reliquos in universas regiones Israel, et ad Sacerdotes, et Levitas, qui habitant in suburbanis urbium, ut congregentur ad nos, et reducamus arcam Dei nostri ad nos: non enim requisivimus eam in diebus Saul.

Et respondit universa multitudo, ut ita fieret: placuerat enim sermo omni populo.

Congregavit ergo David cunctum Israel, a Sior Aegypti, usque dum ingrediaris Emath, ut adduceret arcam Dei de Cariath-Jarim.

Et ascendit David, et omnis vir Israel, ad collem Cariath-Jarim, qui est in Juda, ut afferret inde arcam Domini Dei, sedentes super cherubim, ubi invocatum est nomen ejus.

Imposueruntque arcam Dei super plaustrum novum, de Domo Abinadab:

Oza autem, et frater ejus, minabant plaustrum.

[Col. 1344D] Porro David, et universus Israel, ludebant coram Deo omni virtute in canticis, et in citharis, et psalteriis, et tympanis, et cymbalis, et tubis.

Cum autem pervenissent ad Aream Chidon, tetendit Oza manum suam, ut sustentaret arcam: bos quippe lasciviens paululum inclinaverat eam.

Iratus est itaque Dominus contra Ozam, et percussit eum, eo quod tetigisset arcam: et mortuus est ibi coram Domino.

[Col. 1345A] Contristatusque est David, eo quod divisisset Dominus Ozam:

Vocavitque locum illum: Divisio Oza, usque in praesentem diem.

Et timuit Deum tunc temporis, dicens: Quomodo possum ad me introducere arcam Dei?

Et ob hanc causam non eam adduxit ad se, hoc est in civitatem David, sed avertit in domum Obededom Getthaei.

Mansit ergo arca Dei in domo Obededom tribus mensibus:

Et benedixit Dominus domui ejus, et omnibus quae habebat.

[Cap. XIV.] Misit quoque Iliram rex Tyri nuntios ad David, et ligna cedrina,

et artifices parietum, lignorumque: ut aedificarent ei domum.

Cognovitque David quod confirmasset eum Dominus in regem super Israel, et sublevantum esset regnum suum super populum ejus Israel.

[Col. 1345B] Accepit quoque David alias uxores in Jerusalem: genuitque filios, et filias.

Et haec nomina eorum, qui nati sunt ei in Jerusalem: Samua, et Sobab, Nathan, et Salomon, Jebar, et Elisua, et Eliphalet, Noga quoque, et Napheg, et Japhie, Elisama, et Baliada, et Eliphalet.

Audientes autem Philisthim eo quod unctus esset David in regem super universum Israel, ascenderunt omnes ut quaererent eum:

Quod cum audisset David, egressus est obviam eis.

Porro Philisthim venientes, diffusi sunt in Valle Raphaim.

Consuluitque David Dominum, dicens:

Si ascendam ad Philisthaeos, et si trades eos in manu mea?

Et dixit ei Dominus: Ascende, et tradam eos in manu tua.

Cumque illi ascendissent in Baal-Pharasim, percussit [Col. 1345C] eos ibi David, et dixit:

Divisit Deus inimicos meos per manum meam, sicut dividuntur aquae:

Et idcirco vocatum est nomen illius loci Baal-Pharasim.

Dereliqueruntque ibi deos suos, quos David jussit exuri.

Alia etiam vice Philisthim irruerunt, et diffusi sunt in valle.

Consuluitque rursum David Deum, et dixit ei Deus:

Non ascendas post eos, recede ab eis, et venies contra illos ex adverso pyrorum.

Cumque audieris sonitum gradientis in cacumine pyrorum, tunc egredieris ad bellum.

Egressus est enim Deus ante te, ut percutiat castra Philisthim.

Fecit ergo David sicut praeceperat ei Deus, et percussit castra Philisthinorum, de Gabaon usque Gazera.

[Col. 1345D] Divulgatumque est nomen David in universis regionibus, et Dominus dedit pavorem ejus super omnes gentes.

[Cap. XV.] Fecit quoque sibi domos in civitate David: et aedificavit locum arcae Dei, tetenditque ei tabernaculum.

Tunc dixit David: Illicitum est ut a quocumque portetur arca Dei nisi a Levitis, quos elegit Dominus ad portandum eam, et ad ministrandum sibi usque in aeternum.

Congregavitque universum Israel in Jerusalem, ut afferretur arca Dei in locum suum, quem praeparaverat ei.

[Col. 1346A] Necnon et filios Aaron, et Levitas.

De filiis Merari, Asaia princeps, et fratres ejus ducenti viginti.

De filiis Gersom, Joel princeps, et fratres ejus centum triginta viginti.

De filiis Gersom, Joel princeps, et fratres ejus centum triginta.

De filiis Elisaphan, Semeias princeps, et fratres ejus ducenti.

De filiis Hebron, Eliel princeps, et fratres ejus octoginta.

De filiis Oziel, Aminadab princeps, et fratres ejus centum duodecim.

Vocavitque David Sadoc et Abiathar Sacerdotes, et Levitas, Uriel, Asaiam, Joel, Semeiam, Eliel et Aminadab:

Et dixit ad eos: Vos qui estis principes familiarum Leviticarum, sanctificamini cum fratribus vestris, et afferte arcam Domini Dei Israel, ad locum, qui ei praeparatus est:

[Col. 1346B] Ne ut a principio, quia non eratis praesentes, percussit nos Dominus: sic et nunc fiat, illicitum quid nobis agentibus.

Sanctificati sunt ergo sacerdotes, et Levitae, ut portarent arcam Domini Dei Israel.

Et tulerunt filii Levi arcam Dei, sicut praeceperat Moses juxta verbum Domini, humeris suis, in vectibus.

Dixitque David principibus Levitarum, ut constituerent de fratribus suis cantores in organis musicorum, nablis videlicet, et lyris, et cymbalis, ut resonaret in excelsis sonitus laetitiae.

Constitueruntque Levitas: Eman filium Joel, et de fratribus ejus, Asaph filium Barachiae:

De filiis vero Merari fratribus eorum, Ethan filium Casaiae.

Et cum eis fratres eorum: in secundo Ordine, Zachariam, et Ben, et Jaziel, et Semiramoth, et Jahiel, et Ani, Eliab, et Benaiam, et Maasiam, et Mathathiam, [Col. 1346C] et Eliphalu, et Maceniam, et Obededon, et Jeiel, janitores.

Porro cantores, Eman, Asaph, et Ethan, in cymbalis aeneis concrepantes.

Zacharias autem, et Oziel, et Semiramoth, et Jahiel, et Ani, et Eliab, et Maasias, et Banaias, in nablis arcana cantabant.

Porro Mathathias, et Eliphalu, et Macenias, et Obededon, et Jeiel, et Ozaziu, in citharis pro octava canebant [a 9Kb] .

Chonenias autem princeps Levitarum prophetiae praeerat, ad praecinendam melodiam: erat quippe valde sapiens.

Et Barachias, et Eleana, janitores arcae.

Porro Sebenias, et Josaphat, et Nathanael, et Amasai, e Zacharias, et Banaias, et Eliezer, sacerdotes, clangebant tubis coram arca Dei.

Et Obededom, et Jehias, erant janitores arcae:

Igitur David, et omnes majores natu Israel, et tribuni, lerunt ad deportandam arcam foederis Domini [Col. 1346D] de domo Obededon, cum laetitia.

Cumque adjuvisset Deus Levitas, qui portabant arcam foederis Domini, immolabantur septem tauri, et septem arietes.

Porro David erat indutus stola byssina, et universi Levitae, qui portabant arcam, cantoresque, et Chonenias princeps prophetiae inter cantores:

David autem indutus erat etiam ephod lineo.

Universusque Israel deducebant arcam foederis Domini in jubilo, et sonitu buccinae, et tubis, et cymbalis, et nablis, et citharis concrepantes.

Cumque pervenisset arca foederis Domini usque ad civitatem David, Michol filia Saul prospiciens per [Col. 1347A] fenestram, vidit regem David saltantem atque ludentem, et despexit eum in corde suo.

[Cap. XVI.] Attulerunt igitur arcam Dei, et constituerunt eam in medio tabernaculi, quod tetenderat ei David: et obtulerunt holocausta, et pacifica coram Deo.

Cumque complesset David offerens holocausta, et pacifica, benedixit populo in nomine Domini.

Et divisit universis per singulos, a viro usque ad mulierem tortam panis, et partem assae carnis bubulae, et frixam oleo similam.

Constituitque coram arca Domini de Levitis, qui ministrarent, et recordarentur operum ejus, et glorificarent, atque laudarent Dominum Deum Israel:

Asaph principem, et secundum ejus Zachariam:

Porro Jaiel, et Semiramoth, et Jehiel, et Mathathiam, et Eliab, et Banaian, et Obededom, et Jeiel super organa psalterii, et lyras;

Asaph autem, ut cymbalis personaret.

Banaiam vero et Jaziel sacerdotes, canere tuba [Col. 1347B] jugiter coram arca foederis Domini.

In illo die fecit David principem ad confitendum Domino Asaph, et fratres ejus.

Confitemini Domino, et invocate nomen ejus: notas facite [a 1Kb] in populis adinventiones ejus.

Cantate ei, et psallite ei: narrate omnia mirabilia ejus.

Laudate nomen sanctum ejus: laetetur cor quaerentium Dominum.

Quaerite Dominum, et virtutem ejus: quaerite faciem ejus semper.

Recordamini mirabilium ejus, quae fecit: signorum illius [Al. tac. illius], et judiciorum oris ejus.

Semen Israel servi ejus:

filii Jacob electi ejus,

Ipse Dominus Deus noster:

in universa terra judicia ejus.

Recordamini in sempiternum pacti ejus:

[Col. 1347C] sermonis, quem praecepit in mille generationes.

Quem pepigit cum Abraham:

et juramenti illius cum Isaac.

Et constituit illud Jacob in praeceptum:

et Israel in pactum sempiternum.

Dicens: Tibi dabo terram Chanaan,

funiculum haereditatis vestrae.

Cum essent pauci numero,

Parvi et coloni ejus.

Et transierunt de gente in gentem,

et de regno ad populum alterum.

Non dimisit quemquam calumniari eos,

sed increpuit pro eis reges.

Nolite tangere christos meos:

et in prophetis meis nolite malignari.

[b 1Kb] Cantate Domino omnis terra:

annuntiate ex die in diem salutare ejus.

Narrate in gentibus gloriam ejus:

in cunctis populis mirabilia ejus.

[Col. 1347D] Quia magnus Dominus, et laudabilis nimis:

et horribilis super omnes deos.

Omnes enim dii populorum idola:

Dominus autem coelos fecit.

Confessio et magnificentia coram eo:

fortitudo et gaudium in loco ejus,

Afferte Domino, familiae populorum,

afferte Domino gloriam et imperium.

Date Domino gloriam nomini ejus,

[Col. 1348A] levate sacrificium, et venite in conspectu ejus:

et adorate Dominum in decore sancto.

Commoveatur a facie ejus omnis terra:

ipse enim fundavit orbem immobilem.

Laetentur coeli, et exsultet terra:

et dicant in nationibus, Dominus regnavit.

Tonet mare, et plenitudo ejus:

exsultent agri, et omnia quae in eis sunt.

Tunc laudabunt ligna saltus coram Domino:

quia venit judicare terram.

Confitemini Domino, quoniam bonus:

quoniam in aeternum misericordia ejus.

Et dicite: Salva nos, Deus salvator noster,

et congrega nos, et erue de gentibus:

Ut confiteamur nomini sancto tuo,

et exsultemus in carminibus tuis.

Benedictus Dominus Deus Israel ab aeterno usque in aeternum:

et dicat omnis populus:

Amen, [c 1Kb] et hymnum [Al. hymnus] Domino.

[Col. 1348B] Dereliquit itaque ibi coram arca foederis Domini, Asaph et fratres ejus, ut ministrarent in conspectu arcae jugiter, per singulos dies, et vices suas.

Porro Obededom, et fratres ejus sexaginta octo:

Et Obededom filium Idithun, et Asa constituit janitores.

Sadoc autem sacerdotem, et fratres ejus sacerdotes, coram tabernaculo Domini in excelso, quod erat in Gabaon:

Ut offerrent holocausta Domino super altare holocautomatis jugiter, mane et vespere, juxta omnia quae scripta sunt in lege Domini, quam praecepit Israeli.

Et post eum Eman, et Idithun, et reliquos electos unumquemque vocabulo suo ad confitendum Domino: Quoniam in aeternum misericordia ejus.

Eman quoque et Idithun canentes tuba, et quatientes cymbala, et omnia musicorum organa, ad canendum Deo:

Filios autem Idithun fecit esse portarios.

[Col. 1348C] Reversusque est omnis populus in domum suam, et David, ut benediceret etiam domni suae.

[Cap. XVII.] Cum autem habitaret David in domo sua, dixit ad Nathan prophetam:

Ecce ego habitabo in domo cedrina: arca autem foederis Domini sub pellibus est.

Et ait Nathan ad David: omnia, quae in corde tuo sunt, fac: Deus enim tecum est.

Igitur nocte illa factus est sermo Dei ad Nathan, dicens:

Vade, et loquere David servo meo: Haec dicit Dominus:

Non aedificabis tu mihi domum ad habitandum.

Neque enim mansi in domo, ex eo tempore quo eduxi Israel, usque ad hanc diem, sed fui semper mutans loca tabernaculi, et in tentorio manens cum omni Israel.

Numquid locutus sum saltem uni Judicum Israel, quibus praeceperam, ut pascerent populum meum, [Col. 1348D] et dixi: Quare non aedificastis mihi domum cedrinam?

Nunc itaque sic loqueris ad servum meum David: Haec dicit Dominus exercituum: Ego tuli te, cum in pascuis sequereris gregem, ut esses dux populi mei Israel:

Et fui tecum quocumque perrexisti: et interfeci omnes inimicos tuos coram te, fecique tibi nomen quasi unius magnorum, qui celebrantur in terra.

[Col. 1349A] Et dedi locum populo meo Israel: plantabitur, et habitabit in eo, et ultra non commovebitur:

Nec filii iniquitatis atterent eos, sicut a principio, ex diebus, quibus dedi judices populo meo Israel, et humiliavi universos inimicos tuos.

Annuntio ergo tibi, quod aedificaturus sit domum tibi Dominus:

Cumque impleveris dies tuos, ut vadas ad patres tuos, suscitabo semen tuum post te, quod erit de filiis tuis, et stabiliam regnum ejus.

Ipse aedificabit mihi domum, et firmabo solium ejus usque in aeternum.

Ego ero ei in patrem, et ipse erit mihi in filium: et misericordiam meam non auferam ab eo, sicut abstuli ab eo qui ante te fuit.

Et statuam eum in domo mea, et in regno meo, usque in sempiternum: et thronus ejus erit firmissimus in perpetuum.

Juxta omnia verba haec, et juxta universam visionem istam, sic locutus est Nathan ad David.

[Col. 1349B] Cumque venisset rex David, et sedisset coram Domino, dixit:

Quis ego sum, Domine Deus, et quae domus mea, ut praestares mihi talia?

Sed et hoc parum visum est in conspectu tuo, ideoque locutus es super domum servi tui etiam in futurum.

Et fecisti me spectabilem super omnes homines, Domine Deus.

Quid ultra addere potest David, cum ita glorificaveris servum tuum, et cognoveris eum?

Domine, propter famulum tuum juxta cor tuum fecisti omnem magnificentiam hanc, et nota esse voluisti universa magnalia.

Domine, non est similis tui; et non est alius Deus absque te, ex omnibus, quos audivimus auribus nostris.

Quis enim est alius, ut populus tuus Israel, gens una in terra, ad quam perrexit Deus, ut liberaret, [Col. 1349C] et faceret populum sibi, et magnitudine sua atque terroribus ejiceret nationes a facie ejus, quem de Aegypto liberarat?

Et posuisti populum tuum Israel tibi in populum usque in aeternum, et tu, Domine, factus es Deus ejus.

Nunc igitur, Domine, sermo, quem locutus es famulo tuo, et super domum ejus, confirmetur in perpetuum, et fac sicut locutus es.

Permaneatque et magnificetur nomen tuum usque in sempiternum: et dicatur: Dominus exercituum Deus Israel, et domus David servi ejus permanens coram eo.

Tu enim, Domine Deus meus, revelasti auriculam servi tui, ut aedificares ei domum, et idcirco invenit servus tuus fiduciam, ut oret coram te.

Nunc ergo, Domine, tu es Deus, et locutus es ad servum tuum tanta beneficia. Et coepisti benedicere domni servi tui, ut sit semper coram te: te [Col. 1349D] enim, Domine, benedicente, benedicta erit in perpetuum.

[Cap. XVIII.] Factum est autem post haec, ut percuteret David Philisthim, et humiliaret eos, et tolleret Geth, et filias ejus, de manu Philisthim, percuteretque Moab, et fierent Moabitae servi David, offerentes ei munera.

Eo tempore percussit David etiam [a 1Kb] Adadezer regem Soba regionis Emath, quando perrexit ut dilataret imperium suum usque ad flumen Euphraten.

Cepit ergo David mille quadrigas ejus, et septem millia equites, ac viginti millia virorum peditum, subnervavitque omnes equos curruum, exceptis centum quadrigis, quas reservavit sibi.

Supervenit autem et Syrus Damascenus, ut auxilium [Col. 1350A] praeberet Adadezer regi Soba: sed et hujus percussit David viginti duo millia virorum.

Et posuit milites in Damasco, ut Syria quoque serviret sibi, et offerret munera. Adjuvitque eum Dominus in cunctis, ad quae perrexerat.

Tulit quoque David pharetras aureas, quas habuerant servi Adadezer, et attulit eas in Jerusalem.

Necnon de Thebath et Chun, urbibus Adadezer, aeris plurimum, de quo fecit Salomon mare aereum, et columnas, et vasa aenea.

Quod cum audisset Thou rex Emath percussisse videlicet David omnem exercitum Adadezer regis Soba, misit Aduram filium suum ad regem David, ut postularet ab eo pacem, et congratularetur ei, eo quod expugnasset et percussisset Adadezer: adversarius quippe erat Thou Adadezer.

Sed et omnia vasa aurea, et argentea, et aenea consecravit David rex Domino, cum argento et auro, quod tulerat ex universis gentibus, tam de Idumaea, et Moab, et filiis Ammon, quam de Philisthim [Col. 1350B] et Amalec.

Abisai vero filius Sarviae percussit Edom in valle Salinarum, decem et octo millia.

Et constituit in Edom praesidium, ut serviret Idumaea David:

Salvavitque Dominus David in cunctis, ad quae perrexerat.

Regnavit ergo David super universum Israel, et faciebat judicium atque justitiam cuncto populo suo.

Porro Joab filius Sarviae erat super exercitum, et Josaphat filius Ahilud a commentariis.

Sadoc autem filius Ahitob, et Ahimelec filius Abiathar, sacerdotes: et Susa, scriba.

Banaias vero filius Joiadae super legiones Cherethi, et Phelethi.

Porro filii David primi ad manum regis.

[Cap. XIX.] Accidit autem, ut moreretur Naas rex filiorum Ammon, et regnaret filius ejus pro eo:

Dixitque Davit: Faciam misericordiam cum Anon [Col. 1350C] filio Naas: praestitit enim mihi pater ejus gratiam.

Misitque David nuntios ad consolandum eum super morte patris sui.

Qui cum pervenissent in terram filiorum Ammon, ut consolarentur Anon, dixerunt principes filiorum Ammon ad Anon:

Tu forsitan putas, quod David honoris causa in patrem tuum miserit qui consolentur te: nec animadvertis, quod ut explorent, et investigent, et scrutentur terram tuam, venerint ad te servi ejus?

Igitur Anon pueros David decalvavit, et rasit, et praecidit tunicas eorum a natibus usque ad pedes, et dimisit eos.

Qui cum abiissent, et hoc mandassent David, misit in occursum eorum (grandem enim contumeliam sustinuerant) et praecepit, ut manerent in Jericho, donec cresceret barba eorum, et tunc reverterentur.

Videntes autem filii Ammon, quod injuriam fecisset David, tam Anon, quam reliquus populus, miserunt [Col. 1350D] mille talenta argenti, ut conducerent sibi de Mesopotamia, et de Syria Maacha, et de Soba, currus et equites.

Conduxeruntque triginta duo millia curruum, et regem Maacha cum populo ejus. Qui cum venissent, castrametati sunt e regione Medaba.

Filii quoque Ammon congregati de urbibus suis, venerunt ad bellum.

Quod cum audisset David, misit Joab, et omnem exercitum virorum fortium:

Egressique filii Ammon, direxerunt aciem juxta portam civitatis: reges autem, qui ad auxilium ejus venerant, separatim in agro steterunt.

Igitur Joab intelligens bellum ex adverso et post [Col. 1351A] tergum contra se fieri, elegit viros fortissimos de universo Israel, et perrexit contra Syrum.

Reliquam autem partem populi dedit sub manu Abisai fratris sui, et perrexerunt contra filios Ammon.

Dixitque: Si vicerit me Syrus, auxilio eris mihi; si autem superaverint te filii Ammon, ero tibi in praesidium.

Confortare, et agamus viriliter pro populo nostro, et pro urbibus Dei nostri. Dominus autem, quod in conspectu suo bonum est, faciet.

Perrexit ergo Joab, et populus qui cum eo erat, contra Syrum ad praelium: et fugavit eos.

Porro filii Ammon videntes quod fugisset Syrus, ipsi quoque fugerunt Abisai fratrem ejus, et ingressi sunt civitatem:

Reversusque est etiam Joab in Jerusalem.

Videns autem Syrus quod cecidisset coram Israel, misit nuntios, et adduxit Syrum, qui erat trans fluvium:

[Col. 1351B] Sophach autem princeps militiae Adadezer, erat dux eorum.

Quod cum nuntiatum esset David, congregavit universum Israel, et transivit Jordanem, irruitque in eos, et direxit ex adverso aciem, illis contra pugnantibus.

Fugit autem Syrus Israel:

Et interfecit David de Syris septem millia curruum, et quadraginta millia peditum, et Sophach exercitus principem.

Videntes autem servi Adadezer, se ab Israel esse superatos, transfugerunt ad David, et servierunt ei: noluitque ultra Syria auxilium praebere filiis Ammon.

[Cap. XX.] Factum est autem post anni circulum, eo tempore, quo solent reges ad bella procedere, congregavit Joab exercitum, et robur militiae, et vastavit terram filiorum Ammon, perrexitque, et obsedit Rabba:

[Col. 1351C] Porro David manebat in Jerusalem, quando Joab percussit Rabba, et destruxit eam.

Tulit autem David coronam Melchom de capite ejus, et invenit in ea auri pondo talentum, et pretiosissimas gemmas, fecitque sibi inde diadema: manubias quoque urbis plurimas tulit:

Populum autem, qui erat in ea, eduxit: et fecit super eos tribulas, et trahas, et ferrata carpenta transire, ita ut dissecarentur, et contererentur:

Sic fecit David cunctis urbibus filiorum Ammon, et reversus est cum omni populo suo in Jerusalem.

Post haec initum est bellum in Gazer adversum Philisthaeos: in quo percussit Sobbochai Usathites, Saphai de genere Raphaim, et humiliavit eos.

Aliud quoque bellum gestum est adversus Philisthaeos, in quo percus it Adeodatus filius Saltus [a 1Kb] Leemites fratrem Goliath Getthaei, cujus hastae lignum erat quasi liciatorium texentium.

Sed et aliud bellum accidit in Geth, in quo fuit homo longissimus, senos habens digitos, id est, simul [Col. 1351D] viginti quatuor: qui et ipse de Rapha fuerat stirpe generatus.

[Col. 1352A] Hic blasphemavit Israel: et percussit eum Jonathan filius Samaa fratris David.

Hi sunt filii Rapha in Geth, qui ceciderunt in manu David et servorum ejus.

[Cap. XXI.] Consurrexit autem Satan contra Israel: et incitavit David, et numeraret Israel.

Dixitque David ad Joab, et ad principes populi: Ite, et numerate Israel a Bersabee usque Dan: et afferte mihi numerum ut sciam.

Responditque Joab: Augeat Dominus populum suum centuplum, quam sunt; nonne, domine mi rex, omnes servi tui sunt? quare hoc quaerit dominus meus, quod in peccatum reputetur Israeli?

Sed sermo regis magis praevaluit: egressusque est Joab: et circuivit universum Israel; et reversus est Jerusalem:

Deditque David numerum eorum, quos circumierat, et inventus est omnis Israel numerus: mille millia et centum millia virorum educentium gladium:

De Juda autem [b 1Kb] trecenta septuaginta millia bellatorum:

[Col. 1352B] Nam Levi et Benjamin non numeravit: eo quod Joab invitus exsequeretur regis imperium

Displicuit autem Deo quod jussum erat; et percussit Israel.

Dixitque David ad Deum: Peccavi nimis ut hoc facerem: obsecro, aufer iniquitatem servi tui, quia insipienter egi.

Et locutus est Dominus ad Gad Videntem David, dicens: Vade, et loquere ad David, et die ei:

Haec dicit Dominus: Trium tibi optionem do; unum quod volueris, elige, et faciam tibi.

Cumque venisset Gad ad David, dixit ei: Haec dicit Dominus: Elige quod volueris:

Aut tribus annis famem: aut tribus mensibus fugere te hostes tuos, et gladium eorum non posse evadere: aut tribus diebus gladium Domini, et [c 1Kb] mortem [Al. pestilentiam] versari in terra, et angelum Domini interficere in universis finibus Israel:

[Col. 1352C] Nunc igitur vide quid respondeam ei, qui misit me.

Et dixit David ad Gad: Ex omni parte me angustiae premunt: sed melius mihi est, ut incidam in manus Domini, quia multae sunt miserationes ejus, quam in manus hominum.

Misit ergo Dominus pestilentiam in Israel: et ceciderunt de Israel septuaginta millia virorum.

Misit quoque angelum in Jerusalem, ut percuteret eam:

Cumque percuteretur, vidit Dominus, et misertus est super magnitudine mali:

Et imperavit angelo, qui percutiebat: Sufficit, jam cesset manus tua.

Porro angelus Domini stabat juxta aream [d 1Kb] Ornam Jebusaei.

Levansque David oculos suos, vidit angelum Domini stantem inter terram et coelum, et evaginatum gladium in manu ejus, et versum contra Jerusalem:

Et ceciderunt, tam ipse quam majores natu vestiti [Col. 1352D] ciliciis, proni in terram.

Dixitque David ad Deum: Nonne ego sum, qui [Col. 1353A] jussi ut numeraretur populus? Ego, qui peccavi: ego, qui malum feci: iste grex quid commeruit? Domine Deus meus, vertatur, obsecro, manus tua in me et in domum patris mei: populus autem tuus non percutiatur.

Angelus autem Domini praecepit Gad, ut diceret David ut ascenderet, exstrueretque altare Domino Deo in area Ornan Jebusaei.

Ascendit ergo David juxta sermonem Gad, quem locutus ei fuerat ex nomine Domini.

Porro Ornan cum suspexisset, et vidisset angelum, quatuorque filii ejus cum eo, absconderunt se: nam eo tempore terebat in area triticum.

Igitur cum veniret David ad Ornan, conspexit eum Ornan, et processit ei obviam de area, et adoravit illum pronus in terram.

Dixitque ei David: Da mihi locum areae tuae ut aedificem in ea altare Domino: ita ut quantum valet argenti, accipias, et cesset plaga a populo.

Dixit autem Ornam ad David: Tolle, et faciat dominus [Col. 1353B] meus rex quodcumque ei placet: sed et boves do in holocaustum, et tribulas in ligna, et triticum in sacrificium: Omnia libens praebebo.

Dixitque ei rex David: Nequaquam ita fiet, sed argentum dabo quantum valet: neque enim tibi auferre debeo, et sic offerre Domino holocausta gratuita.

Dedit ergo David Ornan pro loco siclos auri justissimi ponderis sexcentos.

Et aedificavit ibi altare Domino: obtulitque holocausta, et pacifica, et invocavit Dominum, et exaudivit eum in igne de coelo super altare holocausti.

Praecepitque Dominus angelo: et convertit gladium suum in vaginam.

Protinus ergo David, videns quod exaudisset eum Dominus in area Ornan Jebusaei, immolavit ibi victimas.

Tabernaculum autem Domini, quod fecerat Moses in deserto, et altare holocaustorum, ea tempestate [Col. 1353C] erat in excelso Gabaon.

Et non praevaluit David ire ad altare, ut ibi obsecraret Deum: nimio enim fuerat timore perterritus, videns gladium angeli Domini.

[Cap. XXII.] Dixitque David; Haec est domus Dei, et hoc altare in holocaustum Israel.

Et praecepit ut congregarentur omnes proselyti de terra Israel, et constituit ex eis latomos ad caedendos lapides et poliendos, ut aedificaretur domus Dei.

Ferrum quoque plurimum ad clavos januarum, et ad commissuras atque juncturas praeparavit David: et aeris pondus innumerabile:

Ligna quoque cedrina non poterant aestimari, quae Sidonii et Tyrii deportaverant ad David.

Et dixit David: Salomon filius meus puer parvulus est et delicatus; domus autem, quam aedificari volo Domino, talis esse debet, ut in cunctis regionibus nominetur: praeparabo ergo ei necessaria.

Et ob hanc causam ante mortem suam omnes paravit [Col. 1353D] impensas.

Vocavitque Salomonem filium suum, et praecepit ei ut aedificaret domum Domino Deo Israel.

Dixitque David ad Salomonem: Fili mi, voluntatis meae fuit ut aedificarem domum nomini Domini Dei mei, sed factus est sermo Domini ad me dicens: Multum sanguinem effudisti, et plurima bella bellasti: non poteris aedificare domum nomini meo, tanto effuso sanguine coram me.

Filius qui nascetur tibi erit vir quietissimus; faciam enim eum requiescere ab omnibus inimicis suis per circuitum: et ob hanc causam Pacificus vocabitur: et pacem et otium dabo in Israel cunctis diebus ejus.

Ipse aedificabit domum nomini meo, et ipse erit [Col. 1354A] mihi in filium, et ego ero ei in patrem: firmaboque solium regni ejus super Israel in aeternum.

Nunc ergo, fili mi, sit Dominus tecum, et prosperare, et aedifica domum Domino Deo tuo, sicut locutus est de te.

Det quoque tibi Dominus prudentiam et sensum, ut regere possis Israel, et custodire legem Domini Dei tui.

Tunc enim proficere poteris, si custodieris mandata et judicia quae praecepit Dominus Mosi, ut doceret Israel.

Confortare, et viriliter age, ne timeas, neque paveas.

Ecce ego in paupertatula mea praeparavi impensas domus Domini, auri talenta centum millia, et argenti mille millia talentorum; aeris vero et ferri non est pondus, vincitur enim numerus magnitudine; ligna et lapides praeparavi ad universa impendia.

Habes quoque plurimos artifices, latomos, et caementarios, artificesque lignorum, et omnium artium [Col. 1354B] ad faciendum opus prudentissimos, in auro, et argento, et aere et ferro, cujus non est numerus.

Surge igitur, et fac, et erit Dominus tecum.

Praecepit quoque David cunctis principibus Israel, ut adjuvarent Salomonem filium suum.

Cernitis, inquiens, quod Dominus Deus vester vobiscum sit, et dederit vobis requiem per circuitum, et tradiderit omnes in manu vestra, et subjecta sit terra coram Domino et coram populo ejus.

Praebete igitur corda vestra et animas vestras, ut quaeratis Dominum Deum vestrum:

Et consurgite, et aedificate sanctuarium Domino Deo, ut introducatur arca foederis Domini, et vasa Domino consecrata, in domum quae aedificatur nomini Domini.

[Cap. XXIII.] Igitur David senex et plenus dierum regem constituit Salomonem filium suum super Israel.

Et congregavit omnes principes Israel, et Sacerdotes [Col. 1354C] atque Levitas.

Numeratique sunt Levitae a [a 1Kb] triginta annis, et supra: et inventa sunt triginta octo millia virorum.

Ex his electi sunt, et distributi in ministerium domus Domini, viginti quatuor millia: praepositorum autem et judicum sex millia.

Porro quatuor millia janitores, et totidem psaltae canentes Domino in organis, quae fecerat ad canendum.

Et distribuit eos David per vices filiorum Levi, Gerson videlicet, et Caath, et Merari.

Filii Gerson: Leedan, et Semei.

Filii Leedan: princeps Jahiel, et Zethan, et Joel, tres.

Filii Semei: Salomith, et Osiel, et Aran, tres: isti principes familiarum Leedan.

Porro filii Semei, Leeth, et Ziza, et Jaus, et Baria: isti filii Semei, quatuor.

Erat autem Leeth prior, Ziza secundus.

Porro Jaus et Baria non habuerunt filios plurimos, [Col. 1354D] et idcirco in una familia, unaque domo computati sunt.

Filii Caath: Amram, et Isaar, Hebron, et Oziel, quatuor.

Filii Amram: Aaron et Moses.

Separatusque est Aaron, ut ministraret in sancto sanctorum, ipse et filii ejus in sempiternum, et adoleret incensum Domino secundum ritum suum, ac benediceret nomini ejus in perpetuum.

Mosi quoque hominis Dei filii annumerati sunt in tribu Levi.

Filii Mosi: Gersom, et Eliezer.

Filii Gersom: Subuel primus.

Fuerunt autem filii Eliezer: Roobia primus; et non erant Eliezer filii alii.

[Col. 1355A] Porro filii Roobia multiplicati sunt nimis.

Filii Isaar: Salomith primus.

Filii Hebron: Jeriau primus, Amarias secundus, Jaziel tertius, Jecmaam quartus.

Filii Oziel: Micha primus, Jesia secundus.

Filii Merari: Mooli, et Musi.

Filii Mooli: Eleazar, et Cis.

Mortuus est autem Eleazar, et non habuit filios, sed filias: acceperuntque eas filii Cis fratres earum.

Filii Musi: Mooli, et Eder, et Jerimoth, tres.

Hi filii Levi in cognationibus et familiis suis principes per vices, et numerum capitum singulorum, qui faciebant opera ministerii domus Domini, a viginti annis et supra.

Dixit enim David: Requiem dedit Dominus Deus Israel populo suo, et habitationem Jerusalem usque in aeternum.

Nec erit officii Levitarum ut ultra portent tabernaculum, et omnia vasa ejus ad ministrandum.

Juxta praecepta quoque David novissima, supputabitur [Col. 1355B] numerus filiorum Levi a viginti annis et supra.

Et erunt sub filiorum Aaron in cultum domus Domini, in vestibulis, et in exedris, et in loco purificationis, et in sanctuario, et in universis operibus ministerii templi Domini.

Sacerdotes autem, super panes propositionis, et ad similae sacrificium, et ad legana azyma, [a 2Kb] et sartaginem, et ad ferventem similam, et super omne pondus atque mensuram.

Levitae vero, ut stent mane ad confitendum et canendum Domino: similiterque ad vesperam, tam in oblatione holocaustorum Domini, quam in sabbatis et kalendis, et solemnitatibus reliquis, juxta numerum et caeremonias uniuscujusque rei, jugiter coram Domino.

Et custodiant observationes tabernaculi foederis, et ritum sanctuarii, et observationem filiorum Aaron fratrum suorum, ut ministrent in domo Domini.

[Cap. XXIV.] Porro filiis Aaron hae partitiones [Col. 1355C] erant:

Filii Aaron: Nadab, et Abiu, et Eleazar, et Ithamar.

Mortui sunt autem Nadab et Abiu ante patrem suum absque liberis, sacerdotioque functus est Eleazar, et Ithamar.

Et divisit eos David, id est, Sadoc de filiis Eleazar, et Ahimelech de filiis Ithamar, secundum vices suas et ministerium.

Inventique sunt multo plures filii Eleazar in principibus viris, quam filii Ithamar.

Divisit autem eis, hoc est, filiis Eleazar, principes per familias sedecim: et filiis Ithamar per familias et domos suas octo.

Porro divisit utrasque inter se familias sortibus: erant enim principes sanctuarii, et principes Dei, tam de filiis Eleazar, quam de filiis Ithamar.

Descripsitque eos Semeias filius Nathanael scriba Levites, coram rege et principibus, et Sadoch sacerdote, [Col. 1355D] et Ahimelech filio Abiathar, principibus quoque familiarum sacerdotalium et Leviticarum: unam domum, quae caeteris praeerat, Eleazar; et alteram domum, quae sub se habebat caeteros, Ithamar.

Exivit autem sors prima Jojarib,

Secunda Jedeiae,

Tertia Harim,

Quarta Seorim,

Quinta Melchia,

Sexta Maiman,

[Col. 1356A] Septima Accos,

Octava Abia,

Nona Jesue,

Decima Sechenia,

Undecima Eliasib,

Duodecima Jacim,

Tertiadecima Hoppha,

Quartadecima Isbaab,

Quintadecima Belga,

Sextadecima Emmer,

Septimadecima Ezir,

Octavadecima Aphses,

Nonadecima Phetheia,

Vigesima Jezecel,

Vigesimaprima Jachin,

Vigesimasecunda Gamul,

Vigesimatertia Dalaiau,

Vigesima quarta Maaziau.

Hae vices eorum secundum ministeria sua, ut ingrediantur domum Domini, et juxta ritum suum sub [Col. 1356B] manu Aaron patris eorum; sicut praecepit Dominus Deus Israel.

Porro filiorum Levi, qui reliqui fuerant, de filiis Amram erat Subael, et de filiis Subael, Jedeia.

De filiis quoque Roobiae princeps Jesias.

Isaari vero filius Salemoth, filiusque Salemoth Jaath:

Filiusque ejus Jeriau, Amarias secundus, Jaziel tertius, Jecmaan quartus.

Filius Oziel, Micha: filius Micha, Samir.

Frater Micha, Jesia: filiusque Jesiae Zacharias.

Filii Merari, Mooli et Musi.

Filius Oziau, Benuo.

Filius quoque Merari, Oziau et Soem et Zachur et Hebri.

Porro Mooli filius Eleazar, qui non habebat liberos.

Filius vero Cis, Jerameel.

Filii Musi, Mooli, Eder et Jerimoth.

[Col. 1356C] Isti filii Levi secundum domos familiarum suarum.

Miseruntque et ipsi sortes contra fratres suos filios Aaron, coram David rege, et Sadoc, et Abimelech, et principibus familiarum sacerdotalium et Leviticarum, tam majores, quam minores. Omnes sors aequaliter dividebat.

[Cap. XXV.] Igitur David et magistratus exercitus segregaverunt in ministerium filios Asaph, et Eman, et Idithun: qui prophetarent in citharis, et psalteriis, et cymbalis, secundum numerum suum dedicato sibi officio servientes:

De filiis Asaph: Zachur, et Joseph, et Nathania, et Asarela, filii Asaph: sub manu Asaph prophetantis juxta regem.

Porro Idithun: filii Idithun, Godolias, Sori, Jeseias, et Asabias, et Mathathias, sex sub manu patris sui Idithun, qui in cithara prophetabat super confitentes et laudantes Dominum.

Eman quoque: filii Eman, Bocciau, Mathaniu, Oziel, Subuel, et Jerimoth, Ananias, Anani, Eliatha, [Col. 1356D] Geddelthi, et Romemthiezer, et Jesbacassa, Mellothi, Othir: Mazioth:

Omnes isti filii Eman Videntis regis in sermonibus Dei, ut exaltaret cornu: deditque Deus Eman filios quatuordecim, et filias tres.

Universi sub manu patris sui ad cantandum in templo Domini distributi erant, in cymbalis, et psalteriis, et citharis, in ministeria domus Domini juxta regem: Asaph videlicet, et Idithun, et Eman.

[Col. 1357A] Fuit autem numerus eorum cum fratribus suis, qui erudiebant canticum Domini, cuncti doctores, ducenti octoginta octo.

Miseruntque sortes per vices suas, ex aequo tam major quam minor, doctus pariter, et indoctus.

Egressaque est sors prima Joseph, qui erat de Asaph.

Secunda Godoliae, ipsi et filiis, et fratribus ejus duodecim.

Tertia Zachur, filiis et fratribus ejus duodecim.

Quarta Isari, filiis et fratribus ejus duodecim.

Quinta Nathaniae, filiis et fratribus ejus duodecim.

Sexta Bocciau, filiis et fratribus ejus duodecim.

Septima Israela, filiis et fratribus ejus duodecim.

Octava Jesaiae, filiis et fratribus ejus duodecim.

Nona Mathaniae, filiis et fratribus ejus duodecim.

Decima Semeiae, filiis et fratribus ejus duodecim.

Undecima Azareel, filiis et fratribus ejus duodecim.

[Col. 1357B] Duodecima Asabiae, filiis et fratribus ejus duodecim.

Tertiadecima Subael, filiis et fratribus ejus duodecim.

Quartadecima Mathathiae, filiis et fratribus ejus duodecim.

Quintadecima Jerimoth, filiis et fratribus ejus duodecim.

Sextadecima Ananiae, filiis et fratribus ejus duodecim.

Septimadecima Jesbacassae, filiis et fratribus ejus duodecim:

Octavadecima Anani, filiis et fratribus ejus duodecim.

Nonadecima Mellothi, filiis et fratribus ejus duodecim.

Vigesima Eliatha, filiis et fratribus ejus duodecim.

Vigesimaprima Othir, filiis et fratribus ejus duodecim.

[Col. 1357C] Vigesimasecunda Geddelthi, filiis et fratribus ejus duodecim.

Vigesimatertia Mazioth, filiis et fratribus ejus duodecim.

Vigesimaquarta Romemthiezer, filiis et fratribus ejus duodecim.

[Cap. XXVI.] Divisiones autem janitorum: de Coritis Meselemia, filius Core, de filiis Asaph.

Filii Meselemiae: Zacharias primogenitus, Jadiel secundus, Zabadias tertius, Jathanael quartus, Elam quintus, Johanan sextus, Elioenai septimus:

Filii autem Obededom: Semeias primogenitus, Jozabad secundus, Joaa tertius, Sachar quartus, Nathanael quintus, Ammiel sextus, Issachar septimus, Phollathi octavus: quia benedixit illi Dominus.

Semei autem filio ejus nati sunt filii, praefecti familiarum suarum: erant enim viri fortissimi.

Filii ergo Semeiae; Othni, et Raphael, et Obed, Elzabad, fratres ejus viri fortissimi: Eliu quoque [Col. 1357D] et Samachias.

Omnes hi de filiis Obededom: ipsi, et filii, et fratres eorum fortissimi ad ministrandum, sexaginta duo de Obededom.

Porro Meselemiae filii, et fratres eorum robustissimi, decem et octo.

De Hosa autem, id est, de filiis Merari, Semri princeps (non enim habuerat primogenitum, et idcirco posuerat eum pater ejus in principem) Helcias secundus, Tabelias tertius, Zacharias quartus. Omnes hi filii, et fratres Hosa, tredecim.

Hi divisi sunt in janitores, ut semper principes custodiarum, sicut et fratres eorum, ministrarent in domo Domini.

Missae sunt autem sortes ex aequo, et parvis, et magnis, per familias suas, in unamquamque portarum.

Cecidit ergo sors orientalis, Selemiae. Porro Zachariae [Col. 1358A] filio ejus, viro prudentissimo, et erudito, sortito obtigit plaga septemtrionalis.

Obededom vero et filiis ejus ad austrum: in qua parte domus erat seniorum concilium.

Sephim et Hosa ad occidentem, juxta portam, quae ducit ad viam ascensionis: custodia contra custodiam.

Ad orientem vero Levitae sex: et ad aquilonem quatuor per diem, atque ad meridiem similiter in die quatuor: et ubi erat concilium, bini et bini.

In cellulis quoque janitorum ad occidentem quatuor in via, binique per cellulas.

Hae sunt divisiones janitorum, filiorum Core et Merari:

Porro Ahias erat super thesauros domus Dei, et vasa sanctorum.

Filii Ledan, filii Gersonni: de Ledan principes familiarum, Ledan, et Gersonni, Jeieli.

Filii Jeieli: Zathan, et Joel fratres ejus, super thesauros domus Domini.

[Col. 1358B] Amramitis, et Isaaritis, et Hebronitis, et Ozielitis.

Subael autem filius Gersom, filii Mosi praepositus thesauris.

Fratres quoque ejus Eliezer, cujus filius Rahabia, et hujus filius Isaias, et hujus filius Joram, hujus quoque filius Zechri: sed et hujus filius Selemith.

Ipse Selemith, et fratres ejus, super thesauros sanctorum quae sanctificavit David rex, et principes familiarum, et tribuni, et centuriones, et duces exercitus, de bellis et manubiis praeliorum, quae consecraverant ad instaurationem et supellectilem templi Domini.

Haec autem universa sanctificavit Samuel Videns, et Saul filius Cis, et Abner filius Ner, et Joab filius Sarviae: omnes, qui sanctificaverant ea per manum Selemith, et fratrum ejus.

Isaaritis vero praeerat Chonenias, et filii ejus, ad opera forinsecus super Israel, ad docendum et judicandum eos.

[Col. 1358C] Porro de Hebronitis Asabias, et fratres ejus viri fortissimi, mille septingenti, praeerant Israeli trans Jordanem contra occidentem, in cunctis operibus Domini, et in ministerium regis.

Hebronitarum autem princeps fuit Jeria, secundum familias et cognationes eorum.

Quadragesimo anno regni David recensiti sunt, et inventi viri fortissimi in Jazer Galaad, fratresque ejus robustioris aetatis, duo millia septingenti principes familiarum.

Praeposuit autem eos David rex Rubenitis, et Gadditis, et dimidiae tribui Manasse, in omne ministerium Dei et regis.

[Cap. XXVII.] Filii autem Israel secundum numerum suum, principes familiarum, tribuni, et centuriones, et praefecti qui ministrabant regi juxta turmas suas,ingredientes et egredientes per singulos menses in anno, viginti quatuor millibus singuli praeerant.

[Col. 1358D] Primae turmae in primo mense Jesboam praeerat filius Zabdiel, et sub eo viginti quatuor millia.

De filiis Phares, princeps cunctorum principum in exercitu mense primo.

Secundi mensis habebat turmam Dudi Ahohites, et post se alterum nomine Macelloth, qui regebat partem exercitus viginti quatuor millium.

Dux quoque turmae tertiae in mense tertio, erat Banaias filius Joiadae sacerdos: et in divisione sua viginti quatuor millia.

Ipse est Banaias fortissimus inter triginta, et super triginta, praeerat autem turmae ipsius Amizabad filius ejus.

Quartus, mense quarto, Asael frater Joab, et Zabadias filius ejus post eum: et in turma ejus viginti quatuor millia.

Quintus, mense quinto, princeps Samaoth Jezarites; et in turma ejus viginti quatuor millia.

[Col. 1359A] Sextus, mense sexto, Hira filius Acces Thecuites; et in turma ejus viginti quatuor millia.

Septimus, mense septimo, Helles Phallonites de filiis Ephraim: et in turma ejus viginti quatuor millia.

Octavus, mense octavo, Sobochai Usathithes de stirpe Zarai: et in turma ejus viginti quatuor millia.

Nonus, mense nono, Abiezer Anathothites de filiis Jemini: et in turma ejus viginti quatuor millia.

Decimus, mense decimo, Marai, et ipse Netophathites de stirpe Zarai: et in turma ejus viginti quatuor millia.

Undecimus, mense undecimo, Banaias Pharathonites de filiis Ephraim: et in turma ejus viginti quatuor millia.

Duodecimus, mense duodecimo, Holdai Nethophathites, de stirpe Gothoniel: et in turma ejus viginti quatuor millia.

Porro tribubus praeerant Israel, Rubenitis, dux Eliezer filius Zechri:

Simeonitis, dux Saphatias filius Maacha:

[Col. 1359B] Levitis, Asabias filius Camuel:

Aaronitis, Sadoc:

Juda, Eliu frater David:

Issachar, Amri filius Michael.

Zabulonitis, Jesimaias filius Abdiae:

Nephthalitibus, Jerimoth filius Ozriel:

Filiis Ephraim, Osee filius Ozaziu:

Dimidiae tribui Manasse, Joel filius Phadaiae:

Et dimidiae tribui Manasse in Galaad, Jaddo filius Zachariae:

Benjamin autem, Jasiel filius Abner.

Dan vero, Ezriel filius Jeroam:

Hi principes filiorum Israel.

Noluit autem David numerare eos a viginti annis inferius: quia dixerat Dominus, ut multiplicaret Israel quasi stellas coeli.

Joab filius Sarviae coeperat numerare, nec complevit: quia super hoc ira irruerat in Israel: et idcirco numerus eorum qui fuerant recensiti, non est relatus [Col. 1359C] in fastos regis David.

Super thesauros autem regis fuit Azmoth filius Adiel. His autem thesauris, qui erant, in urbibus, et in vicis, et in turribus, praesidebat Jonathan filius Oziae.

Operi autem rustico, et agricolis qui exercebant terram, praeerat Ezri filius Chelub:

Vinearumque cultoribus, Semeias Ramathites: cellis autem vinatiis Zabdia [a 1Kb] Saphonites.

Nam super oliveta et ficeta, quae erant in campestribus, Balanan Gaderites;

Super apothecas autem olei, Joas.

Porro armentis, quae pascebantur in Saron, praepositus fuit Setrai Saronites:

Et super boves in vallibus, Saphat filius Adli:

Super camelos vero Ubil Ismaelites:

Et super asinos, Jadias Meronathites.

Super oves quoque Jaziz Agareus [Al. Agarenus].

Omnes hi, principes substantiae regis David.

Jonathan autem patruus David, consiliarius, vir [Col. 1359D] prudens et litteratus:

Ipse et Jaiel filius Achamoni erant cum filiis regis.

Ahitophel etiam consiliarius regis, et Chusai Arachites amicus regis.

Post Ahitophel fuit Joiada filius Bananiae, et Abiathar.

Princeps autem exercitus regis erat Joab.

[Cap. XXVIII.] Convocavit igitur David omnes principes Israel, duces tribuum, et praepositos turmarum, [Col. 1360A] qui ministrabant regi, tribunos quoque et centuriones, et qui praeerant substantiae et possessionibus regis, filiosque suos cum eunuchis, et potentes, et robustissimos quosque in exercitu Jerusalem.

Cumque surrexisset rex, et stetisset, ait: Audite me, fratres mei, et populus meus. Cogitavi ut aedificarem domum, in qua requiesceret arca foederis Domini, et scabellum pedum Dei nostri: et ad aedificandum, omnia praeparavi.

Deus autem dixit mihi: Non aedificabis domum nomini meo, eo quod sis vir bellator et sanguinem fuderis.

Sed elegit Dominus Deus Israel me de universa domo patris mei, ut essem rex super Israel in sempiternum: de Juda enim elegit principes:

Porro de domo Juda, domum patris mei: et de filiis patris mei, placuit ei ut me eligeret regem super cunctum Israel.

Sed et de filiis meis (filios enim mihi multos dedit Dominus) elegit Salomonem filium meum, ut sederet [Col. 1360B] in throno regni Domini super Israel,

Dixitque mihi: Salomon filius tuus aedificabit domum meam, et atria mea: ipsum enim elegi mihi in filium, et ego ero ei in patrem.

Et firmabo regnum ejus usque in aeternum, si perseveravit facere praecepta mea, et judicia, sicut et hodie.

Nunc ergo coram universo coetu Israel, audiente Domino Deo nostro, custodite et perquirite cuncta mandata Domini Dei nostri: ut possideatis Terram bonam, et relinquatis eam filiis vestris post vos usque in sempiternum.

Tu autem, Salomon fili mi, scito Deum patris tui, et servito ei corde perfecto et animo voluntario.

Omnia enim corda scrutatur Dominus, et universas mentium cogitationes intelligit.

Si quaesieris eum, invenies: si autem dereliqueris eum, projiciet te in aeternum.

Nunc ergo quia elegit te Dominus, ut aedificares [Col. 1360C] domum sanctuarii, confortare et perfice.

Dedit autem David Salomoni filio suo descriptionem porticus, et templi, et cellariorum et coenaculi, et cubiculorum in adytis, et domus propitiationis,

Necnon et omnium quae cogitaverat atriorum, et exedrarum per circuitum in thesauros domus Domini, et in thesauros sanctorum,

Divisionumque sacerdotalium, et Leviticarum, in omnia opera domus Domini, et in universa vasa ministerii templi Domini.

Aurum in pondere per singula vasa ministerii. Argenti quoque pondus pro vasorum et operum diversitate.

Sed et ad candelabra aurea, et ad lucernam eorum aurum pro mensura uniuscujusque candelabri et lucernarum.

Similiter et in candelabris argenteis, et in lucernis eorum, pro diversitate mensurae, pondus argenti [Col. 1360D] tradit.

Aurum quoque dedit in mensas propositionis pro diversitate mensarum: similiter et argentum in alias mensas argenteas.

Ad fuscinulas quoque, et phialas, et thuribula, ex auro purissimo, [b 1Kb] et leunculos aureos, pro qualitate mensurae pondus distribuit in leunculum et leunculum.

Similiter et in leones argenteos diversum argenti pondus separavit.

Altari autem, in quo adoletur incensum, aurum [Col. 1361A] purissimum dedit: ut ex ipso fieret similitudo quadrigae cherubim, extendentium alas, et velantium arcam foederis Domini.

Omnia, inquit, venerunt scripta manu Domini ad me, ut intelligerem universa opera exemplaris.

Dixit quoque David Salomoni filio suo: Viriliter age, et confortare, et fac: ne timeas, et ne paveas:

Dominus enim Deus meus tecum erit, et non dimittet te, nec derelinquet, donec perficias omne opus ministerii domus Domini.

Ecce divisiones sacerdotum et Levitarum, in omne ministerium domus Domini assistunt tibi, et parati sunt, et noverunt tam principes quam populus facere omnia praecepta tua.

[Cap. XXIX.] Locutusque est David rex ad omnem ecclesiam: Salomonem filium meum unum elegit Deus, adhuc puerum, et tenellum: opus autem grande est, neque enim homini praeparatur habitatio, [Col. 1361B] sed Deo.

Ego autem totis viribus meis praeparavi impensas domus Dei mei. Aurum ad vasa aurea, et argentum in argentea, aes in aenea, ferrum in ferrea, ligna ad lignea; lapides onychinos, et quasi stibinos, et diversorum colorum, omnem pretiosum lapidem, et marmor Parium abundantissime:

Et super haec, quae obtuli in domum Dei mei de peculio meo aurum et argentum, do in templum Dei mei, exceptis his, quae praeparavi in aedem sanctam.

Tria millia talenta auri de auro Ophir: et septem millia talentorum argenti probatissimi, ad deaurandos parietes templi.

Et ubicumque opus est aurum de auro, et ubicumque opus est argentum de argento, opera fiant per manus artificum:

Et si quis sponte offert, impleat manum suam hodie, et offerat quod voluerit Domino.

[Col. 1361C] Polliciti sunt itaque principes familiarum, et proceres tribuum Israel, tribuni quoque, et centuriones, et principes possessionum regis.

Dederuntque in opera domus Dei auri talenta quinque millia, et solidos decem millia: argenti talenta decem millia, et aeris talenta decem et octo millia; ferri quoque centum millia talentorum.

Et apud quemcumque inventi sunt lapides, dederunt in thesaurum domus Domini, per manum Jeiel Gersonitis.

Laetatusque est populus, cum vota sponte promitterent: quia corde toto offerebant ea Domine.

Sed et David rex laetatus est gaudio magno, et benedixit Domino coram universa multitudine, et ait:

Benedictus es, Domine Deus Israel patris nostri ab aeterno in aeternum.

Tua est, Domine, magnificentia, et potentia, et gloria, atque victoria: et tibi laus:

Cuncta enim quae in coelo sunt, et in terra, tua sunt: tuum, Domine, regnum, et tu es super omnes [Col. 1361D] principes.

Tuae divitiae, et tua est gloria: tu dominaris omnium, in manu tua virtus et potentia: in manu tua magnitudo et imperium omnium.

Nunc igitur, Deus noster, confitemur tibi, et laudamus nomen tuum inclytum.

Quis ego, et quis populus meus, ut possimus haec tibi universa promittere?

Tua sunt omnia: et quae de manu tua accepimus, dedimus tibi.

Peregrini enim sumus coram te, et advenae, sicut omnes patres nostri.

Dies nostri quasi umbra super terram, et nulla est mora.

Domine Deus noster, omnis haec copia, quam paravimus, [Col. 1362A] ut aedificaretur domus nomini sancto tuo, de manu tua est, et tua sunt omnia.

Scio, Deus meus, quod probes corda, et simplicitatem diligas, unde et ego in simplicitate cordis mei laetus obtuli universa haec:

Et populum tuum, qui hic repertus est, vidi cum ingenti gaudio tibi offerre donaria.

Domine Deus Abraham, et Isaac, et Israel, patrum nostrorum, custodi in aeternum hanc voluntatem cordis eorum, et semper in venerationem tui mens ista permaneat.

Salomoni quoque filio meo da cor perfectum, ut custodiat mandata tua, testimonia tua, et caeremonias tuas, et faciat universa: et aedificet aedem: cujus impensas paravi.

Praecepit autem David universae Ecclesiae: Benedicite Domino Deo nostro.

Et benedixit omnis Ecclesia Domino Deo patrum suorum: et inclinaverunt se, et adoraverunt Deum, [Col. 1362B] et deinde regem.

Immolaveruntque victimas Domino: et obtulerunt holocausta die sequenti, tauros mille, arietes mille, agnos mille cum libaminibus suis, et universo ritu abundantissime in omnem Israel:

Et comederunt, et biberunt coram Domino in die illo cum grandi laetitia.

Et unxerunt secundo Salomonem filium David.

Unxerunt autem Domino in principem, et Sadoc in pontificem.

Seditque Salomon super solium Domini in regem pro David patre suo, et cunctis placuit: et paruit illi omnis Israel.

Sed et universi principes, et potentes, et cuncti filii regis David dederunt manum, et subjecti fuerunt Salomoni regi.

Magnificavit ergo Dominus Salomonem super omnem Israel: et dedit illi gloriam regni, qualem nullus habuit ante eum rex Israel.

Igitur David filius Isai regnavit super universum [Col. 1362C] Israel. Et dies, quibus regnavit super Israel, fuerunt quadraginta anni:

In Hebron regnavit septem annis, et in Jerusalem annis triginta tribus.

Et mortuus est in senectute bona, plenus dierum, et divitiis, et gloria. Regnavitque Salomon filius ejus pro eo.

Gesta autem David regis priora, et novissima, scripta sunt in libro Samuel Videntis, et in libro Nathan prophetae, atque in volumine Gad Videntis: universique regni ejus, et fortitudinis, et temporum, quae transierunt sub eo, sive in Israel, sive in cunctis regnis terrarum.

[Lib. II.---Cap. I.] Confortatus est ergo Salomon filius David in regno suo, [a 1Kb] et Dominus Deus ejus erat cum eo, et magnificavit eum in excelsum.

Praecepitque Salomon universo Israeli, tribunis, et centurionibus, et ducibus, et judicibus omnis Israel, et principibus familiarum.

Et abiit cum universa multitudine in excelsum [Col. 1362D] Gabaon, ubi erat tabernaculum foederis Dei, quod fecit Moses famulus Dei in solitudine.

Arcam autem Dei adduxerat David de Cariath Jarim, in locum quem paraverat ei, et ubi fixerat illi tabernaculum, hoc est, in Jerusalem.

Altare quoque aeneum, quod fabricatus fuerat Beseleel filius Uri filii Ur, ibi erat coram tabernaculo Domini: quod et requisivit Salomon, et omnis ecclesia.

Ascenditque Salomon ad altare aeneum, coram tabernaculo foederis Domini, et obtulit in eo mille hostias.

Ecce autem in ipsa nocte apparuit ei Deus dicens: Postula quod vis, ut dem tibi.

Dixitque Salomon Deo: Tu fecisti cum David patre [Col. 1363A] meo misericordiam magnam: et constituisti me regem pro eo.

Nunc igitur, Domine Deus, impleatur sermo tuus quem pollicitus es David patri meo:

Tu enim me fecisti regem super populum tuum multum, qui tam innumerabilis est, quam pulvis terrae.

Da mihi sapientiam et intelligentiam, ut egrediar coram populo tuo, et ingrediar:

Quis enim potest hunc populum tuum digne, qui tam grandis est, judicare?

Dixit autem Deus ad Salomonem: Quia hoc magis placuit cordi tuo, et non postulasti divitias, et substantiam, et gloriam, neque animas eorum qui te oderant, sed nec dies vitae plurimos: petisti autem sapientiam et scientiam, ut judicare possis populum meum, super quem constitui te regem: Sapientia et scientia data sunt tibi:

Divitias autem, et substantiam, et gloriam dabo tibi;

[Col. 1363B] Ita ut nullus in regibus, nec ante te, nec post te fuerit similis tui.

Venit ergo Salomon ab Excelso Gabaon in Jerusalem coram tabernaculo foederis, et regnavit super Israel.

Congregavitque sibi currus et equites, et facti sunt ei mille quadrigenti currus, et duodecim millia equitum; et fecit eos esse in urbibus quadrigarum, et cum rege in Jerusalem.

Praebuitque rex argentum et aurum in Jerusalem quasi lapides, et cedros quasi sycomoros, quae nascuntur in campestribus multitudine magna.

Adducebantur autem ei equi de Aegypto, et de Coa, a negotiatoribus regis, qui ibant: et coemebant pretio, quadrigam equorum sexcentis argenteis, et equum centum quinquaginta:

Similiter de universis regnis Hetthaeorum, et a regibus Syriae, emptio celebrabatur.

[Cap. II.] Decrevit autem Salomon aedificare domum [Col. 1363C] nomini Domini, et palatium sibi.

Et numeravit septuaginta millia virorum portantium humeris, et octoginta millia qui caederent lapides in montibus, praepositosque eorum tria millia sexcentos.

Misit quoque ad Huram regem Tyri, dicens: Sicut egisti cum David patre meo, et misisti ei ligna cedrina ut aedificaret sibi domum, in qua et habitavit: sic fac mecum, ut aedificem domum nomini Domini Dei mei, et consecrem eam ad adolendum incensum coram illo, et fumiganda aromata, et ad propositionem panum sempiternam, et ad holocautomata mane et vespere, sabbatis quoque, et neomeniis et solemnitatibus Domini Dei nostri in sempiternum, quae mandata sunt Israeli.

Domus autem, quam aedificare cupio, magna est: magnus est enim Deus noster super omnes deos.

Quis ergo poterit praevalere, ut aedificet ei dignam domum?

[Col. 1363D] Si coelum et coeli coelorum capere cum non queunt: quantus ego sum, ut possim aedificare ei domum?

Sed ad hoc tantum, ut adoleatur incensum coram illo.

Mitte igitur mihi virum eruditum, qui noverit operari in auro, et argento, aere, ferro, purpura, coccino, et hyacintho, [a 1Kb] et qui sciat sculpere caelaturas, cum his artificibus, quos mecum habeo in Judaea et Jerusalem, quos praeparavit David pater meus.

Sed et ligna cedrina mitte mihi, et arceuthina, et pinea, de Libano: scio enim quod servi tui noverint caedere ligna de Libano.

Et erunt servi mei cum servis tuis, ut parentur mihi ligna plurima.

[Col. 1364A] Domus enim, quam cupio aedificare, magna est nimis, et inclyta.

Praeterea operariis, qui caesuri sunt ligna, servis tuis dabo in cibaria tritici coros viginti millia, et hordei coros totidem, et vini viginti millia metretas, olei quoque sata viginti millia.

Dixit autem Huram rex Tyri per litteras, quas miserat Salomoni:

Quia dilexit Dominus populum suum, idcirco te regnare fecit super eum.

Et addidit dicens: Benedictus Dominus Deus Israel, qui fecit coelum et terram, qui dedit David regi filium sapientem et eruditum et sensatum atque prudentem, ut aedificaret domum Domino, et palatium sibi.

Misi ergo tibi virum prudentem et scientissimum Huram, patrem meum, filium mulieris de filiabus Dan, cujus pater Tyrius fuit, qui novit operari in auro, et argento, aere, et ferro, et marmore, et lignis, in purpura quoque, et hyacintho, et bysso, et coccino: [Col. 1364B] et qui scit caelare omnem sculpturam, et adinvenire prudenter quodcumque in opere necessarium est, cum artificibus tuis et cum artificibus domini mei David patris tui.

Triticum ergo, et hordeum, et oleum, et vinum, quae pollicitus es, domine mi, mitte servis tuis.

Nos autem caedemus ligna de Libano, quot necessaria habueris, et applicabimus ea ratibus per mare in Joppe: tuum erit transferre ea in Jerusalem.

Numeravit igitur Salomon omnes viros proselytos, qui erant in terra Israel, post dinumerationem, quam dinumeravit David pater ejus, et inventi sunt centum quinquaginta millia, et tria millia sexcenti.

Fecitque ex eis septuaginta millia, qui humeris onera portarent, et octoginta millia, qui lapides in montibus caederent: tria millia autem et sexcentos praepositos operum populi.

[Cap. III.] Et coepit Salomon aedificare domum Domini in Jerusalem in monte Moria, qui demonstratus [Col. 1364C] fuerat David patri ejus, in loco, quem paraverat David in area Ornam Jebusaei.

Coepit autem aedificare mense secundo, anno quarto regni sui.

Et haec sunt fundamenta, quae jecit Salomon, ut aedificaret domum Dei longitudinis cubitos in mensura prima sexaginta, latitudinis cubitos viginti.

Port cum vero ante frontem, quae tendebatur in longum juxta mensuram latitudinis domus, cubitorum viginti: porro altitudo centum viginti cubitorum erat: et deauravit eam intrinsecus auro mundissimo.

Domum quoque majorem texit tabulis ligneis abiegnis, et laminas auri obrizi affixit per totum: sculpsitque in ea palmas, et quasi catenulas se invicem complectentes.

Stravit quoque pavimentum templi pretiosissimo marmore, decore multo.

Porro aurum erat probatissimum, de cujus laminis [Col. 1364D] texit domum, et trabes ejus, et postes, et parietes, et ostia: et caelavit cherubim in parietibus.

Fecit quoque domum sancti sanctorum; longitudinem juxta latitudinem domus, cubitorum viginti, et latitudinem similiter viginti cubitorum: et laminis aureis texit eam, quasi talentis sexcentis.

Sed et clavos fecit aureos, ita ut singuli clavi siclos quinquagenos appenderent: coenacula quoque texit auro.

Fecit etiam in domo sancti sanctorum cherubim duos, opere statuario: et texit eos auro.

Alae cherubim viginti cubitis extendebantur: ita ut una ala haberet cubitos quinque, et tangeret parietem domus: et altera quinque cubitos habens, alam tangeret alterius cherub.

Similiter cherub alterius ala quinque habebat cubitos, [Col. 1365A] et tangebat parietem: et ala ejus altera quinque cubitorum alam cherub alterius contingebat.

Igitur alae utriusque cherubim expansae erant, et extendebantur per cubitos viginti: ipsi autem stabant erectis pedibus, et facies eorum versae erant ad exteriorem domum.

Fecit quoque velum ex hyacintho, purpura, cocco, et bysso: et intexuit ei cherubim.

Ante fores etiam templi duas columnas, quae triginta et quinque cubitos habebant altitudinis:

Porro capita earum quinque cubitorum.

Necnon et quasi catenulas in oraculo, et superposuit eas capitibus columnarum: malogranata etiam centum, quae catenulis interposuit.

Ipsas quoque columnas posuit in vestibulo templi, unam a dextris, et alteram a sinistris: eam quae a dextris erat, vocavit Jachin, et quae ad laevam, Booz.

[Cap. IV.] Fecit quoque altare aeneum viginti cubitorum longitudinis, et viginti cubitorum latitudinis, et decem cubitorum altitudinis.

[Col. 1365B] Mare etiam fusile decem cubitis a labio usque ad labium, rotundum, per circuitum: quinque cubitos habebat altitudinis, et funiculus triginta cubitorum ambiebat gyrum ejus.

Similitudo quoque boum erat subter illud, et decem culitis quaedam extrinsecus caelaturae, quasi duobus versibus alvum maris circumibant. Boves autem erant fusiles:

Et ipsum mare super duodecim boves impositum erat, quorum tres respiciebant ad aquilonem, et alii tres ad occidentem: porro tres alii meridiem, et tres qui reliqui erant, orientem, mare habentes superpositum: posteriora autem boum erant intrinsecus sub mari.

Porro vastitas ejus habebat mensuram palmi, et erat labium illius quasi labium calicis, vel repandi lilii: capiebatque mensurae tria millia metretas.

Fecit quoque conchas decem: et posuit quinque a dextris, et quinque a sinistris, ut lavarent in eis [Col. 1365C] omnia, quae in holocaustum oblaturi erant:

Porro in mari sacerdotes lavabantur.

Fecit autem et candelabra aurea decem, secundum speciem qua jussa erant fieri: et posuit ea in templo, quinque a dextris, et quinque a sinistris:

Necnon et mensas decem: posuitque eas in templo, quinque a dextris, et quinque a sinistris:

Phialas quoque aureas centum.

Fecit etiam atrium sacerdotum, et basilicam grandom: et ostia in Basilica, quae texit aere.

Porro mare posuit in latere dextro contra orientem ad meridiem.

Fecit autem Hiram lebetes, et creagras, et phialas: et complevit omne opus regis in domo Dei:

Hoc est, columnas duas, et epistylia, et capita, et quasi quaedam retiacula, quae capita tegerent super epistylia.

Malogranata quoque quadringenta, et retiacula duo, ita ut bini ordines malogranatorum singulis retiaculis [Col. 1365D] jungerentur, quae protegerent epistylia et capita columnarum.

Bases etiam fecit, et conchas, quas superposuit basibus.

Mare unum, boves quoque duodecim sub mari.

Et lebetas, et creagras, et phialas. Omnia vasa fecit Salomoni Hiram pater ejus in domo Domini ex aere mundissimo.

In regione Jordanis fudit ea rex in argillosa terra, inter Sochot et Saredatha.

Erat autem multitudo vasorum innumerabilis, ita ut ignoraretur pondus aeris.

Fecitque Salomon omnia vasa domus Dei, et altare aureum, et mensas, et super eas panes propositionis:

Candelabra quoque cum lucernis suis, ut lucerent ante oraculum juxta ritum, ex auro purissimo:

Et florentia quaedam, et lucernas, et forcipes aureos: omnia de auro mundissimo facta sunt.

[Col. 1366A] Thymiamateria quoque, et thuribula, et phialas, et mortariola, ex auro purissimo.

Et ostia caelavit templi interioris, id est, in sancto sanctorum; et ostia templi forinsecus aurea.

Sicque completum est omne opus, quod fecit Salomon in domo Domini.

[Cap. V.] Intulit igitur Salomon omnia, quae voverat David pater suus, argentum, et aurum, et universa vasa posuit in thesauris domus Dei.

Post quae congregavit majores natu Israel, et cunctos principes tribuum, et capita familiarum de filiis Israel in Jerusalem, ut adducerent arcam foederis Domini de civitate David, quae est Sion.

Venerunt igitur ad regem omnes viri Israel in die solemni mensis septimi.

Cumque venissent cuncti seniorum Israel, portaverunt Levitae arcam, et intulerunt eam, et omnem paraturam tabernaculi.

Porro vasa sanctuarii, quae erant in tabernaculo, portaverunt sacerdotes cum Levitis.

[Col. 1366B] Rex autem Salomon, et universus coetus Israel, et omnes qui fuerant congregati ante arcam, immolabant arietes, et boves absque ullo numero: tanta enim erat multitudo victimarum.

Et intulerunt sacerdotes arcam foederis Domini in locum suum, id est, ad oraculum templi, in sancta sanctorum subter alas cherubim: ita ut cherubim expanderent alas suas super locum, in quo posita erat arca, et ipsam arcam tegerent cum vectibus ejus.

Vectium autem, quibus portabatur arca, quia paululum longiores erant, capita parebant ante oraculum: si vero quis paululum fuisset extrinsecus, eos videre non poterat.

Fuit itaque arca ibi usque in praesentem diem:

Nihilque erat aliud in arca, nisi duae tabulae, quas posuerat Moses in Horeb, quando legem dedit Dominus filiis Israel egredientibus ex Aegypto.

Egressis autem sacerdotibus de sanctuario: omnes enim sacerdotes, qui ibi potuerant inveniri, sanctificati [Col. 1366C] sunt:

Nec adhuc in illo tempore vices, et ministeriorum ordo inter eos divisus erat.

Tam Levitae quam cantores, id est, et qui sub Asaph erant, et qui sub Eman, et qui sub Idithun, filii, et fratres eorum, vestiti byssinis, cymbalis, et psalteriis, et citharis concrepabant, stantes ad orientalem plagam altaris, et cum eis sacerdotes centum viginti canentes tubis.

Igitur cunctis pariter, et tubis, et voce, et cymbalis, et organis, et diversi generis musicorum concinentibus, et vocem in sublime tollentibus, longe sonitus audiebatur;

Ita ut cum Dominum laudare coepissent, et dicere: Confitemini Domino quoniam bonus, quoniam in aeternum misericordia ejus, impleretur domus Dei nube, nec possent sacerdotes stare, et ministrare propter caliginem.

Compleverat enim gloria Domini domum Dei.

[Col. 1366D] [Cap. VI.] Tunc Salomon ait: Dominus pollicitus est, ut habitaret in caligine: ego autem aedificavi domum nomini ejus, ut habitaret ibi in perpetuum.

Et convertit rex faciem suam, et benedixit universae multitudini Israel, nam omnis turba stabat intenta, et ait:

Benedictus Dominus Deus Israel, qui quod locutus est David patri meo, opere complevit, dicens:

A die, qua eduxi populum meum de terra Aegypti, non elegi civitatem de cunctis tribubus Israel, ut aedificaretur in ea domus nomini meo:

Neque elegi quemquam alium virum, ut esset dux in populo meo Israel;

Sed elegi Jerusalem, ut sit nomen meum in ea, et elegi David, ut constituerem eum super populum meum Israel.

Cumque fuisset voluntatis David patris mei, ut aedificaret domum nomini Domini Dei Israel, dixit Dominus ad eum: Quia haec fuit voluntas tua, ut [Col. 1367A] aedificares domum nomini meo, bene quidem fecisti voluntatem habere hujuscemodi: sed non tu aedificabis domum: verum filius tuus, qui egredietur de lumbis tuis, ipse aedificabit domum nomini meo.

Complevit ergo Dominus sermonem suum, quem locutus fuerat: et ego surrexi pro David patre meo, et sedi super thronum Israel, sicut locutus est Dominus: et aedificavi domum nomini Domini Dei Israel.

Et posui in ea arcam, in qua est pactum Domini, quod pepigit cum filiis Israel.

Stetit ergo coram altari Domini ex adverso universae multitudinis Israel, et extendit manus suas.

Siquidem fecerat Salomon basim aeneam, et posuerat eam in medio basilicae, habentem quinque cubitos longitudinis, et quinque cubitos latitudinis, et tres cubitos altitudinis.

Stetitque super eam: et deinceps flexis genibus contra universam multitudinem Israel, et palmis in coelum levatis, ait:

Domine Deus Israel, non est similis tui Deus in [Col. 1367B] coelo et in terra: qui custodis pactum et misericordiam cum servis tuis, qui ambulant coram te in toto corde suo:

Qui praestitisti servo tuo David patri meo quaecumque locutus fueras ei: et quae ore promiseras, opere complesti, sicut et praesens tempus probat.

Nunc ergo, Domine Deus Israel, imple servo tuo patri meo David quaecumque locutus es, dicens: Non deficiet ex te vir coram me, qui sedeat super thronum Israel: ita tamen si custodierint filii tui vias suas, et ambulaverint in lege mea, sicut et tu ambulasti coram me.

Et nunc, Domine Deus Israel, firmetur sermo tuus, quem locutus es servo tuo David.

Ergone credibile est ut habitet Deus cum hominibus super terram? Si coelum et coeli coelorum non te capiunt, quanto magis domus ista, quam aedificavi?

Sed ad hoc tantum facta est, ut respicias orationem servi tui, et obsecrationem ejus, Domine Deus [Col. 1367C] meus: et audias preces, quas fundit famulus tuus coram te, ut aperias oculos tuos super domum istam diebus et noctibus, super locum, in quo pollicitus es, ut invocaretur nomen tuum, et exaudires orationem, quam servus tuus orat in eo: et exaudias preces famuli tui et populi tui Israel.

Quicumque oraverit in loco isto, exaudi de habitaculo tuo, id est, de coelis, et propitiare.

Si peccaverit quispiam in proximum suum, et jurare contra eum paratus venerit, seque maledicto constrinxerit coram altari in domo ista: tu audies de coelo, et facies judicium servorum tuorum: ita ut reddas iniquo viam suam in caput proprium, et ulciscaris justum, retribuens ei secundum justitiam suam.

Si superatus fuerit populus tuus Israel ab inimicis (peccabunt enim tibi), et conversi egerint poenitentiam, et obsecraverint nomen tuum, et fuerint deprecati in loco isto, tu exaudi de coelo, et propitiare peccato populi tui Israel, et reduc eos in terram [Col. 1367D] quam dedisti eis, et patribus eorum.

Si, clauso coelo, pluvia non fluxerit propter peccata populi, et deprecati te fuerint in loco isto, et confessi nomini tuo, et conversi a peccatis suis, cum eos afflixeris, exaudi de coelo, Domine, et dimitte peccata servis tuis et populi tui Israel, et doce eos viam bonam, per quam ingrediantur: et da pluviam terrae, quam dedisti populo tuo ad possidendum.

Fames si orta fuerit in terra, et pestilentia, aerugo, et aurugo, et locusta, et bruchus, et hostes, vastatis regionibus, portas obsederint civitatis, omnisque plaga et infirmitas presserit: si quis de populo tuo Israel fuerit deprecatus, cognoscens plagam et infirmitatem suam, et expanderit manus suas in domo hac, tu exaudi de coelo, de sublimi scilicet habitaculo tuo, et propitiare, et redde unicuique secundum vias suas, quas nosti eum habere in corde suo:

[Col. 1368A] Tu enim solus nosti corda filiorum hominum.

Ut timeant te, et ambulent in viis tuis cunctis diebus, quibus vivunt super faciem terrae, quam dedisti patribus nostris.

Externum quoque, qui non est de populo tuo Israel, si venerit de terra longinqua, propter nomen tuum magnum, et propter manum tuam robustam, et brachium tuum extentum, et oraverit in loco isto, tu exaudies de coelo firmissimo habitaculo tuo, et facies cuncta, pro quibus invocaverit te ille peregrinus: ut sciant omnes populi terrae nomen tuum, et timeant te sicut populus tuus Israel, et cognoscant, quia nomen tuum invocatum est super domum hanc, quam aedificavi.

Si egressus fuerit populus tuus ad bellum contra adversarios suos per viam in qua miseris eos, adorabunt te contra viam, in qua civitas haec est, quam elegisti, et domus, quam aedificavi nomini tuo: tu exaudies de coelo preces eorum, et obsecrationem, et ulciscaris.

[Col. 1368B] Si autem peccaverint tibi (neque enim est homo, qui non peccet) et iratus fueris eis, et tradideris hostibus, et captivos eos duxerint in terram longinquam, vel certe quae juxta est, et conversi in corde suo, in terra, ad quam captivi ducti fuerant, egerint poenitentiam, et deprecati te fuerint in terra captivitatis suae, dicentes: Peccavimus, inique egimus, injuste gessimus: et reversi fuerint ad te in toto corde suo, et in tota anima sua, in terra captivitatis suae, ad quam ducti sunt, adorabunt te contra viam terrae suae, quam dedisti patribus eorum, et urbis, quam elegisti et domus, quam aedificavi nomini tuo:

Tu exaudies de coelo, hoc est, de firmo habitaculo tuo, preces eorum, et facias judicium, et dimittas populo tuo, quamvis peccatori:

Tu es enim Deus meus: aperiantur, quaeso, oculi tui, et aures tuae intentae sint ad orationem, quae fit in loco isto.

Nunc igitur consurge, Domine Deus, in requiem [Col. 1368C] tuam, tu et arca fortitudinis tuae:

Sacerdotes tui, Domine Deus, induantur salutem, et sancti tui laetentur in bonis.

Domine Deus, ne averteris faciem christi tui: memento misericordiarum David servi tui.

[Cap. VII.] Cumque complesset Salomon fundens preces, ignis descendit de coelo, et devoravit holocausta et victimas: et majestas Domini implevit domum.

Nec poterant Sacerdotes ingredi templum Domini, eo quod implesset majestas Domini templum Domini.

Sed et omnes filii Israel videbant descendentem ignem, et gloriam Domini super domum:

Et corruentes proni in terram super pavimentum stratum lapide, adoraverunt et laudaverunt Dominum: Quoniam bonus, quoniam in aeternum misericordia ejus.

Rex autem, et omnis populus, immolabant victimas coram Domino.

[Col. 1368D] Mactavit igitur rex Salomon hostias, boum viginti duo millia, arietum centum viginti millia: et dedicavit domum Dei rex, et universus populus.

Sacerdotes autem stabant in officiis suis: et Levitae in organis carminum Domini, quae fecit David rex ad laudandum Dominum: Quoniam in aeternum misericordia ejus, hymnos David canentes per manus suas.

Porro sacerdotes canebant tubis ante eos, cunctusque Israel stabat.

Sanctificavit quoque Salomon medium atrii ante templum Domini: obtulerat enim ibi holocausta et adipes pacificorum; quia altare aeneum, quod fecerat, non peterat sustinere holocausta et sacrificia et adipes.

Fecit ergo Salomon solemnitatem in tempore illo septem diebus, et omnis Israel cum eo, ecclesia magna valde, ab introitu Emath usque ad torrentem Aegypti.

[Col. 1369A] Fecitque die octavo collectam, eo quod dedicasset altare septem diebus, et solemnitatem celebrasset diebus septem.

Igitur in die vigesimo tertio mensis septimi dimisit populos ad tabernacula sua, laetantes atque gaudentes super bono, quod fecerat Dominus Davidi, et Salomoni, et Israeli populo suo.

Complevitque Salomon domum Domini, et domum regis, et omnia quae disposuerat in corde suo, ut faceret in domo Domini, et in domo sua, et prosperatus est.

Apparuit autem ei Dominus nocte, et ait: Audivi orationem tuam, et elegi locum istum mihi in domum sacrificii.

Si clausero coelum, et pluvia non fluxerit, et mandavero et praecepero locustae, ut devoret terram, et misero pestilentiam in populum meum:

Conversus autem populus meus, super quos invocatum est nomen meum, deprecatus me fuerit, et exquisierit faciem meam, et egerit poenitentiam a [Col. 1369B] viis suis pessimis:

Et ego exaudiam de coelo, et propitius ero peccatis eorum, et sanabo terram eorum.

Oculi quoque mei erunt aperti, et aures meae erectae ad orationem ejus, qui in loco isto oraverit.

Elegi enim, et sanctificavi locum istum ut sit nomen meum ibi in sempiternum, et permaneant oculi mei, et cor meum ibi cunctis diebus.

Tu quoque si ambulaveris coram me, sicut ambulavit David pater tuus, et feceris juxta omnia quae praecepi tibi: et justitias meas judiciaque servaveris:

Suscitabo thronum regni tui, sicut pollicitus sum David patri tuo, dicens: Non auferetur de stirpe tua vir, qui sit princeps in Israel.

Si autem aversi fueritis, et dereliqueritis justitias meas, et praecepta mea, quae proposui vobis, et abeuntes servieritis diis alienis, et adoraveritis eos, evellam vos de terra mea, quam dedi vobis:

Et domum hanc, quam sanctificavi nomini meo, [Col. 1369C] projiciam a facie mea, et tradam eam in parabolam, et in exemplum cunctis populis.

Et domus ista erit in proverbium universis transeuntibus, et dicent stupentes: Quare fecit Dominus sic terrae huic et domui huic?

Respondebuntque: Quia dereliquerunt Dominum Deum patrum suorum, qui eduxit eos de terra Aegypti, et apprehenderunt deos alienos, et adoraverunt eos, atque coluerunt:

Idcirco venerunt super eos universa haec mala.

[Cap. VIII.] Expletis autem viginti annis, postquam aedificavit Salomon domum Domini, et domum suam: civitates, quas dederat Hiram Salomoni, aedificavit, et habitare ibi fecit filios Israel.

Abiit quoque in Emat Suba, et obtinuit eam.

Et aedificavit Palmiram in deserto, et alias civitates munitissimas aedificavit in Emath.

Exstruxitque Bethoron superiorem, et Bethoron inferiorem, civitates muratas habentes portas, et [Col. 1369D] vectes et seras:

Balaath etiam et omnes urbes firmissimas, quae fuerunt Salomonis, cunctasque urbes quadrigarum, et urbes equitum: omnia quae voluit Salomon atque disposuit, aedificavit in Jerusalem, et in Libano, et in universa terra potestatis suae.

Omnem populum, qui derelictus fuerat de Hetthaeis, et Amorrhaeis, et Pherezaeis, et Evaeis, et Jebusaeis, qui non erant de stirpe Israel: de filiis eorum, et de posteris, quos non interfecerant filii Israel, subjugavit Salomon in tributarios, usque in diem hanc.

Porro de filiis Israel non posuit, ut servirent operibus regis: ipsi enim erant viri bellatores, et duces primi, et principes quadrigarum et equitum ejus.

Omnes autem principes exercitus regis Salomonis fuerunt ducenti quinquaginta, qui erudiebant populum.

Filiam vero Pharaonis transtulit de civitate David, [Col. 1370A] in domum quam aedificaverat ei. Dixit enim:

Non habitabit uxor mea in domo David regis Israel, eo quod sanctificata sit: quia ingressa est eam arca Domini.

Tunc obtulit Salomon holocausta Domini super altare Domini, quod exstruxerat ante porticum, ut per singulos dies offerretur in eo juxta praeceptum Mosi in sabbatis et in kalendis, et in festis diebus, ter per annum, id est, in solemnitate azymorum, et in solemnitate hebdomadarum, et in solemnitate tabernaculorum.

Et constituit juxta dispositionem David patris sui officia sacerdotum in ministeriis suis:

Et Levitas in ordine suo, ut laudarent et ministrarent coram sacerdotibus, juxta ritum uniuscujusque diei:

Et janitores in divisionibus suis per portam et portam: sic enim praeceperat David homo Dei.

Nec praetergressi sunt de mandatis regis, tam sacerdotes quam Levitae, ex omnibus quae praeceperat, [Col. 1370B] et in custodiis thesaurorum.

Omnes impensas praeparatas habuit Salomon, ex eo die quo fundavit domum Domini, usque in diem quo perfecit eam.

Tunc abiit Salomon in Asiongaber, et in Ailath ad oram maris Rubri, quae est in terra Edom.

Misit autem ei Huram per manus servorum suorum naves, et nautas gnaros maris, et abierunt cum servis Salomonis in Ophir, tuleruntque inde quadringinta quinquaginta talenta auri, et attulerunt ad regem Salomonem.

[Cap. IX.] Regina quoque Saba, cum audisset famam Salomonis, venit, ut tentaret eum in aenigmatibus, in Jerusalem, cum magnis opibus, et camelis qui portabant aromata, et auri plurimum, gemmasque pretiosas.

Cumque venisset ad Salomonem, locuta est ei quaecumque erant in corde suo.

Et exposuit ei Salomon omnia quae proposuerat: [Col. 1370C] nec quidquam fuit, quod ei non perspicuum fecerit.

Quod postquam vidit, sapientiam scilicet Salomonis, et domum quam aedificaverat, nec non et cibaria mensae ejus, et habitacula servorum, et officia ministrorum ejus, et vestimenta eorum, pincernas quoque et vestes eorum, et victimas quas immolabat in domo Domini: non erat prae stupore ultra in ea spiritus.

Dixitque ad regem: Verus sermo, quem audieram in terra mea de virtutibus et sapientia tua.

Non credebam narrantibus, donec ipsa venissem, et vidissent oculi mei, et probassem, vix medietatem sapientiae tuae mihi fuisse narratam: vicisti famam virtutibus tuis.

Beati viri tui, et beati servi tui: hi qui assistunt coram te in omni tempore, et audiunt sapientiam tuam.

Sit Dominus Deus tuus benedictus, qui voluit te ordinare super thronum suum, regem Domini Dei tui.

[Col. 1370D] Quia diligit Deus Israel, et vult servare eum in aeternum, idcirco posuit te super eum regem, ut facias judicia atque justitiam.

Dedit autem regi centum viginti talenta auri, et aromata multa nimis, et gemmas pretiosissimas:

Non fuerunt aromata talia ut haec quae dedit regina Saba regi Salomoni.

Sed et servi Huram cum servis Salomonis attulerunt aurum de Ophir, et ligna thyina, et gemmas pretiosissimas: de quibus fecit rex, de lignis scilicet thyinis, gradus in domo Domini, et in domo regia, citharas quoque, et psalteria cantoribus:

Numquam visa sunt in terra Juda ligna talia.

Rex autem Salomon dedit reginae Saba cuncta quae voluit, et quae postulavit, multo plura quam attulerat ad eum:

Quae reversa, abiit in terram suam cum servis suis.

[Col. 1371A] Erat autem pondus auri, quod afferebatur Salomoni per annos singulos, sexcenta sexaginta sex talenta auri: excepta ea summa, quam legati diversarum gentium, et negotiatores afferre consueverant, omnesque reges Arabiae, et satrapae terrarum, qui comportabant aurum et argentum Salomoni.

Fecit igitur rex Salomon ducentas hastas aureas de summa sexcentorum aureorum, qui in hastis singulis expendebantur:

Trecenta quoque scuta aurea trecentorum aureorum, quibus legebantur scuta singula:

Posuitque ea rex in armamentario, quod erat consitum nemore.

Fecit quoque rex solium eburneum grande, et vestivit illud auro mundissimo. Sexque gradus, quibus ascendebatur ad solium, et scabellum aureum, et brachiola duo altrinsecus, et duos leones stantes juxta brachiola; sed et alios duodecim leunculos stantes super sex gradus ex utraque parte:

Non fuit tale solium in universis regnis.

[Col. 1371B] Omnia quoque vasa convivii regis erant aurea, et vasa domus saltus Libani ex auro purissimo.

Argentum enim in diebus illis pro nihilo reputabatur.

Siquidem naves regis ibant in Tharsis cum servis Huram, semel in annis tribus: et deferebant inde aurum et argentum, et ebur, et simias, et pavos.

Magnificatus est igitur Salomon super omnes reges terrae divitiis et gloria.

Omnesque reges terrarum desiderabant videre faciem Salomonis, ut audirent sapientiam, quam dederat Deus in corde ejus:

Et deferebant ei munera, vasa argentea, et aurea, et vestes, et arma, et aromata, equos, et mulos, per singulos annos.

Habuit quoque Salomon quadraginta millia equorum in stabulis, et curruum equitumque duodecim millia, constituitque eos in urbibus quadrigarum, et ubi erat rex in Jerusalem.

[Col. 1371C] Exercuit etiam potestatem super cunctos reges, a flumine Euphrate usque ad terram Philisthinorum, et usque ad terminos Aegypti.

Tantamque copiam praebuit argenti in Jerusalem quasi lapidum; et cedrorum tantam multitudinem velut sycomororum, quae gignuntur in campestribus.

Adducebantur autem ei equi de Aegypto, cunctisque regionibus.

Reliqua autem operum Salomonis priorum et novissimorum, scripta sunt in verbis Nathan prophetae, et in libris Ahiae Silonitis, in visione quoque Jaddo Videntis, contra Jeroboam filium Nabat.

Regnavit autem Salomon in Jerusalem super omnem Israel quadraginta annis.

Dormivitque cum patribus suis, et sepelierunt eum in civitate David: regnavitque pro eo Roboam filius ejus.

[Cap. X.] Profectus est autem Roboam in Sichem: illuc enim cunctus Israel convenerat, ut constituerent [Col. 1371D] eum regem.

Quod cum audisset Jeroboam filius Nabat, qui erat in Aegypto (fugerat quippe illuc ante Salomonem), statim reversus est.

Vocaveruntque eum, et venit cum universo Israel, et locuti sunt ad Roboam, dicentes:

Pater tuus durissimo jugo nos pressit, tu leviora impera patre tuo, qui nobis gravem imposuit servitutem, et paululum de onere subleva, ut serviamus tibi.

Qui ait: Post tres dies revertimini ad me.

[Col. 1372A] Cumque abiisset populus, iniit consilium cum senibus, qui steterant coram patre ejus Salomone dum adhuc viveret, dicens: Quid datis consilii, ut respondeam populo?

Qui dixerunt ei: Si placueris populo huic, et lenieris eos verbis clementibus, servient tibi omni tempore.

At ille reliquit consilium senum, et cum juvenibus tractare coepit, qui cum eo nutriti fuerant, et erant in comitatu illius.

Dixitque ad eos: Quid vobis videtur? vel respondere quid debeo populo huic, qui dixit mihi: Subleva jugum quod imposuit nobis pater tuus?

At illi responderunt ut juvenes, et nutriti cum eo in deliciis, atque dixerunt:

Sic loqueris populo, qui dixit tibi: Pater tuus aggravavit jugum nostrum, tu subleva: et sic respondebis ei:

Minimus digitus meus grossior est lumbis patris mei. Pater meus imposuit vobis jugum grave, et [Col. 1372B] ego majus pondus apponam: pater meus cecidit vos flagellis, ego vero caedam vos scorpionibus.

Venit ergo Jeroboam, et universus populus, ad Roboam die tertio, sicut praeceperat eis.

Responditque rex dura, derelicto consilio seniorum: locutusque est juxta juvenum voluntatem: Pater meus grave vobis imposuit jugum, quod ego gravius faciam: pater meus cecidit vos flagellis, ego vero caedam vos scorpionibus.

Et non acquievit populi precibus: erat enim voluntatis Dei, ut compleretur sermo ejus, quem locutus fuerat per manum Ahiae Silonitis ad Jeroboam filium Nabat.

Populus autem universus, rege duriora dicente, sic locutus est ad eum:

Non est nobis pars in David, neque haereditas in filio Isai. Revertere in tabernacula tua Israel, tu autem pasce domum tuam David.

Et abiit Israel in tabernacula sua.

[Col. 1372C] Super filios autem Israel, qui habitabant in civitatibus Juda, regnavit Roboam.

Misitque rex Roboam Aduram, qui praeerat tributis, et lapidaverunt eum filii Israel, et mortuus est.

Porro rex Roboam currum festinavit ascendere, et fugit in Jerusalem.

Recessitque Israel a domo David, usque ad diem hanc [a 1Kb] .

[Cap. XI.] Venit autem Roboam in Jerusalem, et convocavit universam domum Juda et Benjamin, centum octoginta millia electorum atque bellantium, ut dimicaret contra Israel, et converteret ad se regnum suum.

Factusque est sermo Domini ad Semeiam hominem Dei, dicens: Loquere ad Roboam filium Salomonis regem Juda, et ad universum Israel, qui est in Juda et Benjamin:

Haec dicit Dominus: Non ascendetis, neque pugnabitis contra fratres vestros: revertatur unusquisque in domum suam, quia mea hoc gestum est [Col. 1372D] voluntate.

Qui cum audissent sermonem Domini, reversi sunt, nec perrexerunt contra Jeroboam.

Habitavit autem Roboam in Jerusalem, et aedificavit civitates muratas in Juda. Exstruxitque Beth-Leem, et Etam, et Thecue, Bethsur quoque, et Socho, et Odollam, necnon et Geth, et Maresa, et Ziph, sed et Aduraim, et Lachis, et Azeca, Saraa quoque, et Ajalon, et Hebron, quae erant in Juda et Benjamin, civitates munitissimas.

[Col. 1373A] Cumque clausisset eas muris, posuit in eis principes, ciborumque horrea, hoc est, olei et vini.

Sed et in singulis urbibus fecit armamentaria scutorum et hastarum, firmavitque eas multa diligentia, et imperavit super Judam et Benjamin.

Sacerdotes autem et Levitae, qui erant in universo Israel, venerunt ad eum de cunctis sedibus suis, relinquentes suburbana et possessiones suas, et transeuntes ad Judam et Jerusalem: eo quod abjecisset eos Jeroboam, et posteri ejus, ne sacerdotio Domini fungerentur.

Qui constituit sibi sacerdotes excelsorum, et daemoniorum, vitulorumque quos fecerat.

Sed et de cunctis tribubus Israel, quicumque dederant cor suum ut quaererent Dominum Deum Israel, venerunt Jerusalem ad immolandum victimas suas coram Domino Deo patrum suorum.

Et roboraverunt regnum Juda, et confirmaverunt Roboam filium Salomonis per tres annos: ambulaverunt enim in viis David et Salomonis, annis tantum [Col. 1373B] tribus.

Duxit autem Roboam uxorem Maalath, filiam Jerimuth, filii David: Abiail quoque filiam Eliab filii Isai: quae peperit ei filios, Jeus, et Somoriam, et Zoom.

Post hanc quoque accepit Maacha filiam Absalom, quae peperit ei Abia, et Ethai, et Ziza, et Salomith.

Amavit autem Roboam Maacha filiam Absalom, super omnes uxores suas, et concubinas:

Nam uxores decem et octo duxerat, concubinas autem sexaginta: et genuit viginti octo filios, et sexaginta filias.

Constituit vero in capite Abiam filium Maacha, ducem super fratres suos: ipsum enim regem facere cogitabat, quia sapientior fuit, et potentior super omnes filios ejus;

Et in cunctis finibus Juda, et Benjamin, et in universis civitatibus muratis: praebuitque eis escas plurimas, et multas petivit uxores.

[Cap. XII.] Cumque roboratum fuisset regnum [Col. 1373C] Roboam et confortatum, dereliquit legem Domini, et omnis Israel cum eo.

Anno autem quinto regni Roboam, ascendit Sesach rex Aegypti in Jerusalem (quia peccaverant Domino) cum mille ducentis curribus, et sexaginta millibus equitum: nec erat numerus vulgi quod venerat cum eo ex Aegypto, Libyes scilicet, et Troglodytae, et Aethiopes. Cepitque civitates munitissimas in Juda, et venit usque ad Jerusalem.

Semeias autem Propheta ingressus est ad Roboam, et principes Juda, qui congregati fuerant in Jerusalem, fugientes Sesac, dixitque ad eos:

Haec dicit Dominus: Vos reliquistis me, et ego reliqui vos in manu Sesac:

Consternatique principes Israel et rex dixerunt: Justus est Dominus.

Cumque vidisset Dominus, quod humiliati essent, factus est sermo Domini ad Semeiam, dicens:

Quia humiliati sunt, non disperdam eos, daboque eis pauxillum auxilii, et non stillabit furor meus super [Col. 1373D] Jerusalem per manum Sesac.

Verumtamen servient ei, ut sciant distantiam servitutis meae et servitutis regni terrarum.

Recessit itaque Sesac rex Aegypti ab Jerusalem, sublatis thesauris domus Domini et domus regis, omniaque secum tulit, et clypeos aureos, quos fecerat Salomon.

Pro quibus fecit rex aeneos, et tradidit illos principibus scutariorum, qui custodiebant vestibulum palatii.

[Col. 1374A] Cumque introiret rex domum Domini, veniebant scutarii, et tollebant eos, iterumque referebant ad armamentarium suum.

Verumtamen quia humiliati sunt, aversa est ab eis ira Domini, nec deleti sunt penitus; siquidem in Juda inventa sunt opera bona.

Confortatus est igitur rex Roboam in Jerusalem, atque regnavit: quadraginta autem et unius anni erat cum regnare coepisset, et decem et septem annis regnavit in Jerusalem, urbe, quam elegit Dominus, ut confirmaret nomen suum ibi, de cunctis tribubus Israel:

Nomen autem matris ejus Naama Ammanitis.

Fecit autem malum, et non praeparavit cor suum, ut quaereret Dominum.

Opera vero Roboam prima et novissima scripta sunt in libris Semeiae prophetae, et Addo Videntis, et diligenter exposita:

Pugnaveruntque adversum se Roboam et Jeroboam cunctis diebus.

[Col. 1374B] Et dormivit Roboam cum patribus suis, sepultusque est in civitate David. Et regnavit Abia filius ejus pro eo.

[Cap. XIII.] Anno octavo decimo regis Jeroboam, regnavit Abia super Judam. Tribus annis regnavit in Jerusalem, nomenque matris ejus Michaia, filia Uriel de Gabaa:

Et erat bellum inter Abia et Jeroboam:

Cumque iniisset Abia certamen, et haberet bellicosissimos viros, et electorum [a 1Kb] quadringenta millia, Jeroboam instruxit econtra aciem octingenta millia virorum, qui et ipsi electi erant, et ad bella fortissimi.

Stetit ergo Abia super montem Someron, qui erat in Ephraim, et ait:

Audi, Jeroboam, et omnis Israel: Num ignoratis quod Dominus Deus Israel dederit regnum David super Israel in sempiternum, ipsi et filiis ejus in pactum salis?

Et surrexit Jeroboam filius Nabat, servus Salomonis [Col. 1374C] filii David: et rebellavit contra Dominum suum.

Congregatique sunt ad eum viri vanissimi, et filii Belial: et praevaluerunt contra Roboam filium Salomonis:

Porro Roboam erat rudis, et corde pavido, nec potuit resistere eis.

Nunc ergo vos dicitis, quod resistere possitis regno Domini, quod possidet per filios David, habetisque grandem populi multitudinem, atque vitulos aureos, quos fecit vobis Jeroboam in Deos.

Et ejecistis sacerdotes Domini, filios Aaron, atque Levitas: et fecistis vobis sacerdotes sicut omnes populi terrarum: quicumque venerit, et initiaverit manum suam in tauro, in bobus, et in arietibus septem, fit sacerdos eorum qui non sunt dii.

Noster autem Dominus Deus est quem non relinquimus:

Sacerdotesque ministrant Domino de filiis Aaron, et Levitae sunt in ordine suo:

Holocausta quoque offerunt Domino per singulos dies mane et vespere, et thymiama juxta legis praecepta [Col. 1374D] confectum, et proponuntur panes in mensa mundissima;

Estque apud nos candelabrum aureum, et lucernae ejus, ut accendantur semper ad vesperam:

Nos quippe custodimus praecepta Domini Dei nostri, quem vos reliquistis.

Ergo in exercitu nostro dux Deus est, et sacerdotes ejus, qui clangunt tubis, et resonant contra vos:

Filii Israel, nolite pugnare contra Dominum Deum patrum vestrorum, quia non vobis expedit.

[Col. 1375A] Haec illo loquente, Jeroboam retro moliebatur insidias.

Cumque ex adverso hostium staret, ignorantem Judam suo ambiebat exercitu.

Respiciensque Judas vidit instare bellum et ex adverso et post tergum, et clamavit ad Dominum: ac sacerdotes tubis canere coeperunt.

Omnesque viri Juda vociferati sunt: et ecce illis clamantibus, perterruit Deus Jeroboam, et omnem Israel, qui stabat ex adverso Abia et Juda.

Fugeruntque filii Israel Judam, et tradidit eos Deus in manu eorum.

Percussit ergo eos Abia, et populus ejus, plaga magna: et corruerunt vulnerati ex Israel quingenta millia virorum fortium.

Humiliatique sunt filii Israel in tempore illo, et vehementissime confortati filii Juda, eo quod sperassent in Domino Deo patrum suorum.

Persecutus est autem Abia fugientem Jeroboam, et cepit civitates ejus, Beth-El, et filias ejus, et Jesana [Col. 1375B] cum filiabus suis, Ephron quoque et filias ejus:

Nec valuit ultra resistere Jeroboam in diebus Abia: quem percussit Dominus, et mortuus est.

Igitur Abia, confortato imperio suo, accepit uxores quatuordecim: procreavitque viginti duos filios, et sedecim filias.

Reliqua autem sermonum Abia, viarumque et operum ejus, scripta sunt diligentissime in libro prophetae Addo.

[Cap. XIV.] Dormivit autem Abia cum patribus suis, et sepelierunt eum in civitate David:

Regnavitque Asa filius ejus pro eo, in cujus diebus quievit terra annis decem.

Fecit autem Asa quod bonum et placitum erat in conspectu Dei sui, et subvertit altaria peregrini cultus, et excelsa, et confregit statuas, lucosque succidit.

Ac praecepit Judae, ut quaereret Dominum Deum patrum suorum, et faceret legem, et universa mandata:

[Col. 1375C] Et abstulit de cunctis urbibus Juda aras, et fana, et regnavit in pace.

Aedificavit quoque urbes munitas in Juda, quia quietus erat, et nulla temporibus ejus bella surrexerant, pacem Domino largiente.

Dixit autem Judae: Aedificemus civitates istas, et vallemus muris, et roboremus turribus, et portis, et seris, donec a bellis quieta sunt omnia, eo quod quaesierimus Dominum Deum patrum nostrorum, et dederit nobis pacem per gyrum.

Aedificaverunt igitur, et nullum in exstruendo impedimentum fuit.

Habuit autem Asa in exercitu suo portantium scuta et hastas de Juda trecenta millia, de Benjamin vero scutariorum et sagittariorum ducenta octoginta millia, omnes isti viri fortissimi.

Egressus est autem contra eos Zara Aethiops cum exercitu suo, decies centena millia, et curribus trecentis: et venit usque Maresa.

[Col. 1375D] Porro Asa perrexit obviam ei, et instruxit aciem ad bellum in valle Sephata, quae est juxta Maresa, et invocavit Dominum Deum, et ait:

Domine, non est apud te ulla distantia, utrum in paucis auxilieris, an in pluribus: adjuva nos, Domine Deus noster: in te enim, et in tuo nomine habentes fiduciam, venimus contra hanc multitudinem. Domine, Deus noster tu es, non praevaleat contra te homo.

Exterruit itaque Dominus Aethiopes coram Asa et Juda: fugeruntque Aethiopes. Et persecutus est eos Asa, et populus qui cum eo erat, usque Gerara, et ruerunt Aethiopes usque ad internecionem, quia, Domino caedente, contriti sunt, et exercitu illius praeliante.

Tulerunt ergo spolia multa, et percusserunt civitates omnes per circuitum Gerarae: grandis quippe cunctos terror invaserat: et diripuerunt urbes, et multam praedam asportaverunt.

[Col. 1376A] Sed et caulas ovium destruentes, tulerunt pecorum infinitam multitudinem, et camelorum: reversique sunt Jerusalem.

[Cap. XV.] Azarias autem filius Obed, facto in se spiritu Dei, egressus est in occursum Asa, et dixit ei: Audite me Asa, et omnis Juda, et Benjamin: Dominus vobiscum, quia fuistis cum eo. Si quaesieritis eum, invenietis: si autem dereliqueritis eum, derelinquet vos.

Transibunt autem multi dies in Israel absque Deo vero, et absque sacerdote doctore, et absque lege.

Cumque reversi fuerint in angustia sua ad Dominum Deum Israel, et quaesierint eum, reperient eum.

In tempore illo non erit pax egredienti, et ingredienti, sed terrores undique in cunctis habitatoribus terrarum: pugnabit enim gens contra gentem, et civitas contra civitatem, quia Dominus conturbabit eos in omni angustia.

Vos ergo confortamini, et non dissolvantur manus [Col. 1376B] vestrae: erit enim merces operi vestro.

Quod cum audisset Asa, verba scilicet et prophetiam Obed prophetae, confortatus est, et abstulit idola de omni terra Juda, et de Benjamin, et ex urbibus, quas ceperat, montis Ephraim, et dedicavit altare Domini quod erat ante porticum Domini.

Congregavitque universum Judam et Benjamin, et advenas cum eis de Ephraim, et de Manasse, et de Simeon: plures enim ad eum confugerant ex Israel, videntes quod Dominus Deus illius esset cum eo.

Cumque venissent in Jerusalem mense tertio, et anno quinto decimo regni Asa, immolaverunt Domino in die illa, de manubiis et praeda quam adduxerant, boves septingentos et arictes septem millia.

Et intravit ex more ad corroborandum foedus, ut quaererent Dominum Deum patrum suorum in toto corde et in tota anima sua.

Si quis autem, inquit, non quaesierit Dominum [Col. 1376C] Deum Israel, moriatur a minimo usque ad maximum, a viro usque ad mulierem.

Juraveruntque Domino voce magna in jubilo, et in clangore tubae, et in sonitu buccinarum, omnes qui erant in Juda cum exsecratione: in omni enim corde suo juraverunt, et in tota voluntate quaesierunt eum, et invenerunt: praestititque eis Dominus requiem per circuitum.

Sed et Maacha matrem Asa regis ex augusto deposuit imperio, eo quod fecisset in luco simulacrum Priapi: quod omne contrivit, et in frusta comminuens combussit in torrente Cedron.

Excelsa autem derelicta sunt in Israel: attamen cor Asa erat perfectum cunctis diebus ejus.

Eaque quae voverat pater suus, et ipse, intulit in domum Domini, argentum, et aurum, vasorumque diversam supellectilem.

Bellum vero non fuit usque ad tricesimum quintum annum regni Asa.

[Col. 1376D] [Cap. XVI.] Anno autem tricesimo sexto regni ejus, ascendit Baasa rex Israel in Judam, et muro circumdabat Rama, ut nullus posset tute egredi et ingredi de regno Asa.

Protulit ergo Asa argentum et aurum de thesauris domus Domini, et de thesauris regis, misitque ad Benadad regem Syriae, qui habitabat in Damasco, dicens:

Foedus inter me et te est, pater quoque meus et pater tuus habuere concordiam: quam ob rem misi tibi argentum et aurum, ut rupto foedere, quod habes cum Baasa rege Israel, facias eum a me recedere.

Quo comperto, Benadad misit principes exercituum suorum ad urbes Israel; qui percusserunt Aion, et Dan, et Abelmaim, et universas urbes Nephtali muratas.

Quod cum audisset Baasa, desiit aedificare Rama, et intermisit opus suum.

[Col. 1377A] Porro Asa rex assumpsit universum Judam, et tulerunt lapides de Rama, et ligna, quae aedificationi praeparaverat Baasa, aedificavitque ex eis Gabaa et Maspha.

In tempore illo venit Anani propheta ad Asa regem Juda, et dixit ei: Quia habuisti fiduciam in rege Syriae, et non in Domino Deo tuo, idcirco evasit Syriae regis exercitus de manu tua.

Nonne Aethiopes et Libyes multo plures erant quadrigis et equitibus, et multitudine nimia: quos, cum Domino credidisses, tradidit in manu tua?

Oculi enim Domini contemplantur universam terram, et praebent fortitudinem his, qui corde perfecto credunt in eum.

Stulte igitur egisti, et propter hoc ex praesenti tempore contra te bella consurgent.

Iratusque Asa adversus Videntem, jussit eum mitti in nervum:

Valde quippe super hoc fuerat indignatus:

Et in erfecit de populo in tempore illo plurimos.

[Col. 1377B] Opera autem Asa prima et novissima scripta sunt in libro regum Juda et Israel.

Aegrotavit etiam Asa anno tricesimo nono regni sui, dolore pedum vehementissimo, et nec in infirmitate sua quaesivit Dominum, sed magis in medicorum arte confisus est.

Dormivitque cum patribus suis: et mortuus est anno quadragesimo primo regni sui.

Et sepelierunt eum in sepulcro suo, quod foderat sibi in civitate David: posueruntque eum super lectulum suum, plenum aromatibus et unguentis meretriciis, quae erant pigmentariorum arte confecta, et combusserunt super eo ambitione nimia.

[Cap. XVII.] Regnavit autem Josaphat filius ejus pro eo, et invaluit contra Israel.

Constituitque militum numeros in cunctis urbibus Juda, quae erant vallatae muris. Praesidiaque disposuit in terra Juda, et in civitatibus Ephraim, quas ceperat Asa pater ejus.

[Col. 1377C] Et fuit Dominus cum Josaphat, quia ambulavit in viis David patris sui primis: [a 1Kb] et non speravit in Baalim, sed in Deo patris sui, et perrexit in praeceptis illius, et non juxta peccata Israel.

Confirmavitque Dominus regnum in manu ejus, et dedit omnis Juda munera Josaphat: factaeque sunt ei infinitae divitiae, et multa gloria.

Cumque sumpsisset cor ejus audaciam propter vias Domini, etiam excelsa et lucos de Juda abstulit.

Tertio autem anno regni sui, misit de principibus suis Benail, et Obdiam, et Zachariam, et Nathanael, et Michaeam, ut docerent in civitatibus Juda:

Et cum eis Levitas, Semeiam, et Nathaniam, et Zabadiam, Asael quoque et Semiramoth, et Jonathan, Adoniam, et Thobiam, et Thobadoniam, Levitas, et cum eis Elisama et Joram Sacerdotes.

Docebantque in Juda, habentes librum Legis Domini, et circumibant cunctas urbes Juda, atque erudiebant populum.

Itaque factus est pavor Domini super omnia regna [Col. 1377D] terrarum, quae erant per gyrum Juda, nec audebant bellare contra Josaphat.

Sed et Philisthaei Josaphat munera deferebant, et vectigal argenti, Arabes quoque adducebant pecora, arietum septem millia septingentos, et hircorum totidem.

Crevit ergo Josaphat, et magnificatus est usque in sublime: atque aedificavit in Juda domos ad instar turrium, urbesque muratas. Et multa opera paravit in urbibus Juda.

Viri quoque bellatores, et robusti erant in Jerusalem, quorum iste est numerus per domos atque familias singulorum.

In Juda principes exercitus, Ednas dux, et cum eo robustissimorum trecenta millia.

[Col. 1378A] Post hunc Johanan princeps, et cum eo ducenta octoginta millia.

Post istum quoque Amasias filius Zechri, consecratus Domino, et cum eo ducenta millia virorum fortium.

Hunc sequebatur robustus ad praelia Eliada, et cum eo tenentium arcum et clypeum ducenta millia:

Post istum etiam Jozabad, et cum eo centum octoginta millia expeditorum militum.

Hi omnes erant ad manum regis, exceptis aliis, quos posuerat in urbibus murati et in universo Juda.

[Cap. XVIII.] Fuit ergo Josaphat dives et inclytus multum, et affinitate conjunctus est Ahab.

Descenditque post annos ad eum in Samariam.

Ad cujus adventum mactavit Ahab arietes et boves plurimos, et populo qui venerat cum eo: persuasitque illi, ut ascenderet in Ramoth Galaad.

Dixitque Ahab rex Israel ad Josaphat regem Juda: Veni mecum in Ramoth Galaad.

Cui ille respondit: Ut ego, et tu: sicut populus [Col. 1378B] tuus, sic et populus meus: tecumque erimus in bello.

Dixitque Josaphat ad regem Israel: Consule, obsecro, impraesentiarum sermonem Domini.

Congregavitque rex Israel prophetarum quadringentos viros, et dixit ad eos: In Ramoth Galaad ad bellandum ire debemus, an quiescere?

At illi, Ascende, inquiunt, et tradet Deus in manu regis.

Dixitque Josaphat: Numquid non est hic prophetes Domini, ut ab illo etiam requiramus?

Et ait rex Israel ad Josaphat: Est vir unus, a quo possumus quaerere Domini voluntatem, sed ego odi eum, quia non prophetat mihi bonum, sed malum omni tempore:

Est autem Michaeas filius Jemla.

Dixitque Josaphat: Ne loquaris, rex, hoc modo.

Vocavit ergo rex Israel unum de eunuchis, et dixit ei: Voca mihi cito Michaeam filium Jemla.

Porro rex Israel, et Josaphat rex Juda, uterque [Col. 1378C] sedebat in solio suo, vestiti cultu regio:

Sedebant autem in area juxta portam Samariae, omnesque prophetae vaticinabantur coram eis.

Sedecias vero filius Chanaana fecit sibi cornua ferrea, et ait: Haec dicit Dominus: His ventilabis Syriam, donec conteras eam.

Omnesque prophetae similiter prophetabant, atque dicebant: Ascende in Ramoth Galaad, et prosperaberis, et tradet eos Dominus in manu regis.

Nuntius autem, qui ierat ad vocandum Michaeam, ait illi:

En verba omnium prophetarum uno ore bona regi annuntiant: quaeso ergo te ut et sermo tuus ab eis non dissentiat, loquarisque prospera.

Cui respondit Michaeas: Vivit Dominus, quia quodcumque dixerit Deus meus, hoc loquar.

Venit ergo ad regem. Cui rex ait: Michaea, ire debemus in Ramoth Galaad ab bellandum, an quiescere?

Cui ille respondit: Ascendite: cuncta enim prospere [Col. 1378D] venient, et tradentur hostes in manus vestras.

Dixitque rex: Iterum atque iterum te adjuro, ut non mihi loquaris, nisi quod verum est, in nomine Domini.

At ille ait: Vidi universum Israel dispersum in montibus, sicut oves absque pastore, et dixit Dominus: Non habent isti dominos: revertatur unusquisque in domum suam in pace.

Et ait rex Israel ad Josaphat: Nonne dixi tibi, quod non prophetaret iste mihi quidquam boni, sed ea quae mala sunt?

At ille, Idcirco, ait, audite verbum Domini: Vidi Dominum sedentem in solio suo, et omnem exercitum coeli assistentem ei a dextris et sinistris.

Et dixit Dominus: Quis decipiet Ahab regem Israel, ut ascendat et corruat in Ramoth Galaad? Cumque [Col. 1379A] diceret unus hoc modo, et alter alio: processit spiritus, et stetit coram Domino, et ait: Ego decipiam eum. Cui Dominus, In quo, inquit, decipies?

At ille respondit: Egrediar, et ero spiritus mendax in ore omnium prophetarum ejus.

Dixitque Dominus: Decipies, et praevalebis, egredere, et fac ita.

Nunc igitur, ecce Dominus dedit spiritum mendacii in ore omnium prophetarum tuorum, et Dominus locutus est de te mala.

Accessit autem Sedecias filius Chanaana, et percussit Michaea maxillam, et ait:

Per quam viam transivit Spiritus Domini a me, ut loqueretur tibi?

Dixitque Michaeus: Tu ipse videbis in die illo, quando ingressus fueris cubiculum de cubiculo, ut abscondaris.

Praecepit autem rex Israel, dicens: Tollite Michaeam, et ducite eum ad Ammon principem civitatis, et ad Joas filium Amelech.

[Col. 1379B] Et dicetis: Haec dicit rex, mittite hunc in carcerem, et date ei panis modicum, et aquae pauxillum, donec revertar in pace.

Dixitque Michaeas: Si reversus fueris in pace, non est locutus Dominus in me. Et ait: Audite, populi omnes.

Igitur ascenderunt rex Israel et Josaphat rex Juda in Ramoth Galaad.

Dixitque rex Israel ad Josaphat: Mutabo habitum, et sic ad pugnandum vadam, tu autem induere vestibus tuis.

Mutatoque rex Israel habitu, venit ad bellum.

Rex autem Syriae praeceperat ducibus equitatus sui, dicens: Ne pugnetis contra minimum, aut contra maximum, nisi contra solum regem Israel.

Itaque cum vidissent principes equitatus Josaphat, dixerunt: Rex Israel iste est.

Et circumdederunt eum dimicantes:

At ille clamavit ad Dominum, et auxiliatus est ei, [Col. 1379C] atque avertit eos ab illo.

Cum enim vidissent duces equitatus, quod non esset rex Israel, reliquerunt eum.

Accidit autem ut unus e populo sagittam in incertum jaceret, et percuteret regem Israel inter cervicem et scapulas.

At ille aurigae suo ait: Converte manum tuam, et educ me de acie, quia vulneratus sum.

Et finita est pugna in die illo:

Porro rex Israel stabat in curru suo contra Syros usque ad vesperam, et mortuus est, occidente sole.

[Cap. XIX.] Reversus est autem Josaphat rex Juda in domum suam pacifice in Jerusalem.

Cui occurrit Jeu filius Anani Videns, et ait ad eum: Impio praebes auxilium, et his qui oderunt Dominum, amicitia jungeris, et idcirco iram quidem Domini merebaris; sed bona opera inventa sunt in te, eo quod abstuleris lucos de terra Juda, et praeparaveris cor tuum, ut requireres Deum.

[Col. 1379D] Habitavit ergo Josaphat in Jerusalem.

Rursumque egressus est ad populum de Bersabee usque ad montem Ephraim, et revocavit eos ad Dominum Deum patrum suorum.

Constituitque Judices terrae in cunctis civitatibus Juda munitis per singula loca.

Et praecipiens Judicibus, Videte, ait, quid faciatis: non enim hominis exercetis judicium, sed Domini, et quodcumque judicaveritis, in vos redundabit.

Sit timor Domini vobiscum, et cum diligentia cuncta [Col. 1380A] facite: non est enim apud Dominum Deum nostrum iniquitas, nec personarum acceptio, nec cupido munerum.

In Jerusalem quoque constituit Josaphat Levitas, et sacerdotes, et principes familiarum ex Israel, ut judicium et causam Domini judicarent [a 12Kb] habitatoribus ejus.

Praecepitque eis, dicens: Sic agetis in timore Domini fideliter et corde perfecto.

Omnem causam, quae venerit ad vos, fratrum vestrorum, qui habitant in urbibus suis inter cognationem et cognationem, ubicumque quaestio est de lege, de mandato, de caeremoniis, de justificationibus; ostendite eis, ut non peccent in Dominum, et ne veniat ira super vos et super fratres vestros:

Sic ergo agetis, et non peccabitis.

Amarias autem sacerdos et pontifex vester, in his, quae ad Dominum pertinent, praesidebit.

Porro Zabadias filius Ismael, qui est dux in domo Juda, super ea opera erit, quae ad regis officium pertinent: [Col. 1380B] habetisque magistros Levitas coram vobis:

Confortamini, et agite diligenter, et erit Dominus cum bonis.

[Cap. XX.] Post haec congregati sunt filii Moab, et filii Ammon, et cum eis de [b 1Kb] Ammonitis, ad Josaphat, ut pugnarent contra eum.

Veneruntque nuntii, et indicaverunt Josaphat, dicentes: Venit contra te multitudo magna, de his locis quae trans mare sunt, et de Syria, et ecce consistunt in Asasonthamar, quae est Engaddi.

Josaphat autem timore perterritus, totum se contulit ad rogandum Dominum, et praedicavit jejunium universo Juda.

Congregatusque est Juda ad deprecandum Dominum; sed et omnes de urbibus suis venerunt ad obsecrandum eum.

Cumque stetisset Josaphat in medio coetu Juda, et Jerusalem, in domo Domini ante atrium novum, ait: Domine Deus patrum nostrorum, tu es Deus in [Col. 1380C] coelo, et dominaris cunctis regnis gentium.

In manu tua est fortitudo et potentia, nec quisquam tibi potest resistere.

Nonne tu, Deus noster, interfecisti omnes habitatores terrae hujus coram populo tuo Israel, et dedisti eam semini Abraham amici tui in sempiternum?

Habitaveruntque in ea, et exstruxerunt in illa sanctuarium nomini tuo, dicentes:

Si irruerint super nos mala, gladius judicii, pestilentia, et fames, stabimus coram domo hac in conspectu tuo, in qua invocatum est nomen tuum, et clamabimus ad te in tribulationibus nostris, et exaudies, salvosque facies.

Nunc igitur ecce filii Ammon, et Moab, et mons Seir, per quos non concessisti Israeli, ut transiret quando egrediebatur de Aegypto, sed declinaverunt ab eis, et non interfecerunt illos.

Econtrario agunt et nituntur ejicere nos de possessione, quam tradidisti nobis, Deus noster, ergo [Col. 1380D] non judicabis eos?

In nobis quidem non est tanta fortitudo, ut possimus huic multitudini resistere, quae irruit super nos. Sed cum ignoremus quid agere debeamus, hoc solum habemus residui, ut oculos nostros dirigamus ad te.

Omnis vero Juda stabat coram Domino, cum parvulis, et uxoribus et liberis suis:

Erat autem Jaziel filius Zachariae, filii Banaiae, filii Jeiel, filii Mathaniae, Levites de filiis Asaph, super [Col. 1381A] quem factus est Spiritus Domini in medio turbae, et ait:

Attendite, omnis Juda, et qui habitatis in Jerusalem, et tu, rex Josaphat: Haec dicit Dominus vobis: Nolite timere, nec paveatis hanc multitudinem: non est enim vestra pugna, sed Dei.

Cras descendetis contra eos: ascensuri enim sunt per clivum nomine Sis, et invenietis illos in summitate torrentis, qui est contra solitudinem Jeruel.

Non eritis vos qui dimicabitis, sed tantummodo confidenter state, et videbitis auxilium Domini super vos.

Juda, et Jerusalem, nolite timere, nec paveatis: cras egrediemini contra eos, et Dominus erit vobiscum.

Josaphat ergo, et Juda, et omnes habitatores Jerusalem, ceciderunt proni in terram coram Domino, et adoraverunt eum.

Porro Levitae de filiis Caath, et de filiis Core, laudabant Dominum Deum Israel voce magna, in excelsum.

[Col. 1381B] Cumque mane surrexissent, egressi sunt per desertum Thecue: profectisque eis, stans Josaphat in medio eorum, dixit:

Audite me, Juda, et omnes habitatores Jerusalem: credite in Domino Deo vestro, et securi eritis: credite prophetis ejus, et cuncta evenient prospera.

Deditque consilium populo, et statuit cantores Domini, ut laudarent eum in turmis suis, et antecederent exercitum, ac voce consona dicerent:

Confitemini Domino, quoniam in aeternum misericordia ejus.

Cumque coepissent laudes canere, vertit Dominus insidias eorum in semetipsos, filiorum scilicet Ammon, et Moab, et montis Seir, qui egressi fuerant, ut pugnarent contra Judam, et percussi sunt.

Namque filii Ammon, et Moab, consurrexerunt adversum habitatores montis Seir, ut interficerent et delerent eos: cumque hoc opere perpetranssent, etiam [Col. 1381C] in semetipsos versi, mutuis concidere vulneribus.

Porro Juda cum venisset ad speculam, quae respicit ad solitudinem, vidit procul omnem late regionem plenam cadaveribus, nec superesse quemquam, qui necem potuisset evadere.

Venit ergo Josaphat, et omnis populus cum eo, ad detrahenda spolia mortuorum: inveneruntque inter cadavera variam supellectilem, vestes quoque, et vasa pretiosissima, et diripuerunt, ita ut omnia portare non possent, nec per tres dies spolia auferre prae praedae magnitudine.

Die autem quarto congregati sunt in valle Benedictionis: etenim quoniam ibi benedixerant Domino, vocaverunt locum illum vallis Benedictionis usque in praesentem diem.

Reversusque est omnis vir Juda, et habitatores Jerusalem, et Josaphat ante eos, in Jerusalem cum laetitia magna, eo quod dedisset eis Dominus gaudium de inimicis suis.

Ingressique sunt Jerusalem cum psalteriis et citharis, [Col. 1381D] et tubis, in domum Domini.

Irruit autem pavor Domini super universa regna terrarum, cum audissent quod pugnasset Dominus contra inimicos Israel.

Quievitque regnum Josaphat, et praebuit ei Deus pacem per circuitum.

Regnavit igitur Josaphat super Judam, et erat triginta quinque annorum cum regnare coepisset:

Viginti autem et quinque annis regnavit in Jerusalem.

Nomen matris ejus Azuba filia Selahi.

Et ambulavit in via patris sui Asa, nec declinavit ab ea, faciens quae placita erant coram Domino.

[Col. 1382A] Verumtamen excelsa non abstulit, et adhuc populus non direxerat cor suum ad Dominum Deum patrum suorum.

Reliqua autem gestorum Josaphat priorum et novissimorum, scripta sunt in verbis Jeu filii Anani, quae digessit in libro regum Israel.

Post haec iniit amicitias Josaphat rex Juda cum Ohozia rege Israel, cujus opera fuerunt impiissima.

Et particeps fuit, ut facerent naves, quae irent in Tharsis: feceruntque classem in Asiongaber.

Prophetavit autem Eliezer filius Dodoau de Maresa ad Josaphat, dicens: Quia habuisti foedus cum Ohozia, percussit Dominus opera tua, contritaeque sunt naves, nec potuerunt ire in Tharsis.

[Cap. XXI.] Dormivit autem Josaphat cum patribus suis, et sepultus est cum eis in civitate David.

Regnavitque Joram filius ejus pro eo. Qui habuit fratres, filios Josaphat, Azariam, et Jaiel, et Zachariam, et Azariam, et Michael, et Saphatiam, omnes hi, filii Josaphat regis [a 1Kb] Israel.

[Col. 1382B] Deditque eis pater suus multa munera argenti, et auri, et pensitationes, cum civitatibus munitissimis in Juda: regnum autem tradidit Joram, eo quod esset primogenitus.

Surrexit ergo Joram super regnum patris sui: cumque se confirmasset, occidit omnes fratres suos gladio, et quosdam de principibus Israel.

Triginta duorum annorum erat Joram cum regnare coepisset, et octo annis regnavit in Jerusalem.

Ambulavitque in viis regum Israel, sicut egerat domus Ahab: filia quippe Ahab erat uxor ejus, et fecit malum in conspectu Domini.

Noluit autem Dominus disperdere domum David, propter pactum quod inierat cum eo, et quia promiserat ut daret ei lucernam, et filiis ejus omni tempore.

In diebus illis rebellavit Edom, ne esset subditus Judae, et constituit sibi regem.

Cumque transisset Joram cum principibus suis, [Col. 1382C] et cuncto equitatu qui erat secum, surrexit nocte, et percussit Edom, qui se circumdederat, et omnes duces equitatus ejus.

Attamen rebellavit Edom, ne esset sub ditione Juda, usque ad hanc diem:

Eo tempore et Lobna recessit, ne esset sub manu illius.

Dereliquerat enim Dominum Deum patrum suorum: insuper et excelsa fabricatus est in urbibus Juda, et fornicari fecit habitatores Jerusalem, et praevaricari Judam.

Allatae sunt autem ei litterae ab Elia propheta, in quibus scriptum erat:

Haec dicit Dominus Deus David patris tui: Quoniam non ambulasti in viis Josaphat patris tui, et in viis Asa regis Juda, sed incessisti per iter regum Israel, et fornicari fecisti Judam, et habitatores Jerusalem, imitatus fornicationem domus Ahab, insuper et fratres tuos, domum patris tui, meliores te, occidisti, ecce Dominus percutiet te plaga magna, [Col. 1382D] cum populo tuo, et filiis, et uxoribus tuis, universaque substantia tua.

Tu autem aegrotabis pessimo languore uteri, donec egrediantur vitalia tua paulatim per dies singulos.

Suscitavit ergo Dominus contra Joram spiritum Philisthinorum, et Arabum, qui confines sunt Aethiopibus. Et ascenderunt in terram Juda, et vastaverunt eam, diripueruntque cunctam substantiam, quae inventa est in domo regis.

Insuper et filios ejus, et uxores: nec remansit ei filius, nisi Joahaz, qui minimus natu erat.

Et super haec omnia percussit eum Dominus alvi languore insanabili.

[Col. 1383A] Cumque diei succederet dies, et temporum spatia volverentur, duorum annorum expletus est circulus: et sic longa consumptus tabe, ita ut egereret etiam viscera sua, languore pariter et vita caruit.

Mortuusque est in infirmitate pessima, et non fecit ei populus secundum morem combustionis, exsequias, sicut fecerat majoribus ejus.

Triginta duorum annorum fuit, cum regnare coepisset, et octo annis regnavit in Jerusalem.

Ambulavitque non recte, et sepelierunt eum in civitate David: verumtamen non in sepulcro regum.

[Cap. XXII.] Constituerunt autem habitatores Jerusalem Ohoziam filium ejus minimum, regem pro eo:

Omnes enim majores natu, qui ante eum fuerant, interfecerant latrones Arabum, qui irruerant in castra.

Regnavitque Ohozias filius Joram regis Juda.

Quadraginta duorum annorum erat Ohozias cum regnare coepisset, et uno anno regnavit in Jerusalem, et nomen matris ejus Athalia filia Amri.

[Col. 1383B] Sed et ipse ingressus est per vias domus Ahab: mater enim ejus impulit eum, ut impie ageret.

Fecit igitur malum in conspectu Domini, sicut demus Ahab: ipsi enim fuerunt ei consiliarii post mortem patris sui, in interitum ejus.

Ambulavitque in consiliis eorum. Et perrexit cum Joram filio Ahab rege Israel, in bellum contra Azael regem Syriae in Ramoth Galaad:

Vulneraveruntque Syri Joram. Qui reversus est, ut curaretur in Jezrael: multas enim plagas acceperat in supradicto certamine.

Igitur Ohozias filius Joram rex Juda, descendit ut inviseret Joram filium Ahab in Jezrael aegrotantem.

Voluntatis quippe fuit Dei adversus Ohoziam, ut veniret ad Joram:

Et cum venisset, et egrederetur cum eo adversum Jeu filium Namsi, quem unxit Dominus, ut deleret domum Ahab.

[Col. 1383C] Cum ergo subverteret Jeu domum Ahab, invenit principes Juda, et filios fratrum Ohoziae, qui ministrabant ei, et interfecit illos.

Ipsumque perquirens Ohoziam, comprehendit latitantem in Samaria: adductumque ad se, occidit, et sepelierunt eum: eo quod esset filius Josaphat, qui quaesierat Dominum in toto corde suo. Nec erat ultra spes aliqua, ut de stirpe quis regnaret Ohoziae.

Siquidem Athalia mater ejus, videns quod mortuus esset filius suus, surrexit, et interfecit omnem stirpem regiam domus Joram.

Porro Josabeth filia regis tulit Joas filium Ohoziae, et furata est eum de medio filiorum regis, cum interficerentur: absconditque eum cum nutrice sua in cubiculo lectulorum:

Josabeth autem, quae absconderat eum: erat filia regis Joram uxor Joiadae pontificis, soror Ohoziae, et idcirco Athalia non interfecit eum.

Fuit ergo cum eis in domo Dei absconditus sex [Col. 1383D] annis, quibus regnavit Athalia super terram.

[Cap. XXIII.] Anno autem septimo confortatus Joiada, assumpsit centuriones, Azariam videlicet filium Jeroham, et Ismael filium Johanan, [a 1Kb] Azariam quoque filium Obed, et Maasiam filium Adaiae, et Elisaphat filium Zechri: et iniit cum eis foedus.

Qui circumeuntes Judam, congregaverunt Levitas [Col. 1384A] de cunctis urbibus Juda, et principes familiarum Israel, veneruntque in Jerusalem.

Iniit ergo omnis multitudo pactum in domo Dei cum rege, dixitque ad eos Joiada:

Ecce filius regis regnabit, sicut locutus est Dominus super filios David.

Iste est ergo sermo quem facietis:

Tertia pars vestrum, qui veniunt ad Sabbatum, sacerdotum et Levitarum et janitorum, erit in portis:

Tertia vero pars ad domum regis:

Et tertia ad portam, quae appellatur Fundamenti:

Omne vero reliquum vulgus sit in atriis domus Domini.

Nec quispiam alius ingrediatur domum Domini, nisi sacerdotes, et qui ministrant de Levitis: ipsi tantummodo ingrediantur, quia sanctificati sunt: et omne reliquum vulgus observet custodias Domini.

Levitae autem circumdent regem, habentes singuli arma sua (et si quis alius ingressus fuerit templum, [Col. 1384B] interficiatur): sintque cum rege et intrante et egrediente.

Fecerunt ergo Levitae, et universus Juda, juxta omnia quae praeceperat Joiada pontifex, et assumpserunt singuli viros qui sub se erant, et veniebant per ordinem sabbati, cum his qui impleverant sabbatum, et egressuri erant.

Siquidem Joiada pontifex non dimiserat abire turmas, quae sibi per singulas hebdomadas succedere consueverant.

Deditque Joiada sacerdos centurionibus lanceas, clypeosque et peltas regis David, quas consecraverat in domo Domini.

Constituitque omnem populum tenentium pugiones, a parte templi dextra, usque ad partem templi sinistram, coram altari, et templo, per circuitum regis.

Et eduxerunt filium regis, et imposuerunt ei diadema, [b 1Kb] et testimonium, dederuntque in manu ejus [Col. 1384C] tenendam legem, et constituerunt eum regem:

Unxit quoque illum Joiada pontifex, et filii ejus: imprecatique sunt, atque dixerunt: Vivat rex.

Quod cum audisset Athalia, vocem scilicet currentium atque laudantium regem, ingressa est ad populum in templum Domini.

Cumque vidisset regem stantem super gradum in introitu, et principes, turmasque circa eum, omnemque populum terrae gaudentem, atque clangentem tubis, et diversi generis organis concinentem, vocemque laudantium, scidit vestimenta sua, et ait: Insidiae, Insidiae.

Egressus autem Joiada pontifex ad centuriones et principes exercitus, dixit eis: Educite illam extra septa templi, et interficiatur foris gladio.

Praecepitque sacerdos, ne occideretur in domo Domini.

Et imposuerunt cervicibus ejus manus:

Cumque intrasset portam equorum domus regis, interfecerunt eam ibi.

[Col. 1384D] Pepigit autem Joiada foedus inter se, universumque populum, et regem, ut esset populus Domini.

Itaque ingressus est omnis populus domum Baal, et destruxerunt eam: et altaria ac simulacra illius confregerunt:

Mathan quoque sacerdotem Baal interfecerunt ante aras.

[Col. 1385A] Constituit autem Joiada praepositos in domo Domini sub manibus sacerdotum, et Levitarum, quos distribuit David in domo Domini: ut offerrent holocausta Domino, sicut scriptum est in lege Mosi, in gaudio et canticis, juxta dispositionem David.

Constituit quoque janitores in portis domus Domini, ut non ingrederetur eam immundus in omni re.

Assumpsitque centuriones, et fortissimos viros ac principes populi, et omne vulgus terrae, et fecerunt descendere regem de domo Domini, et introire per medium portae superioris in domum regis, et collocaverunt eum in solio regali.

Laetatusque est omnis populus terrae, et urbs quievit: porro Athalia interfecta est gladio.

[Cap. XXIV.] Septem annorum erat Joas cum regnare coepisset: et quadraginta annis regnavit in Jerusalem, nomen matris ejus Sebia de Bersabee.

Fecitque quod bonum est coram Domino cunctis diebus Joiadae sacerdotis.

Accepit autem ei Joiada uxores duas, e quibus genuit [Col. 1385B] filios et filias.

Post quae placuit Joas, ut instauraret domum Domini. Congregavitque sacerdotes, et Levitas, et dixit eis:

Egredimini ad civitates Juda, et colligite de universo Israel pecuniam ad sarta tecta templi Dei vestri, per singulos annos, festinatoque hoc facite.

Porro Levitae egere negligentius.

Vocavitque rex Joiadam principem, et dixit ei: Quare tibi non fuit curae, ut cogeres Levitas inferre de Juda et de Jerusalem pecuniam, quae constituta est a Mose servo Domini, ut inferret eam omnis multitudo Israel in tabernaculum testimonii?

Athalia enim impiissima, et filii ejus, destruxerant domum Dei, et de universis, quae sanctificata fuerant templo Domini, ornaverant fanum Baalim.

Praecepit ergo rex, et fecerunt arcam: posueruntque eam juxta portam domus Domini forinsecus,

Et praedicatum est in Juda et Jerusalem, ut deferrent [Col. 1385C] singuli pretium Domino, quod constituit Moses servus Dei super omnem Israel in deserto.

Laetatique sunt cuncti principes, et omnis populus: et ingressi contulerunt in arcam Domini, atque miserunt ita ut impleretur.

Cumque tempus esset ut deferrent arcam coram rege per manus Levitarum (videbant enim multam pecuniam), ingrediebatur scriba regis, et quem primus sacerdos constituerat: effundebantque pecuniam quae erat in arca: porro arcam reportabant ad locum suum, sicque faciebant per singulos dies, et congregata est infinita pecunia.

Quam dederunt rex et Joiada his qui praeerant operibus domus Domini:

At illi conducebant ex ea caesores lapidum, et artifices operum singulorum, ut instaurarent domum Domini: fabros quoque ferri et aeris, ut quod cadere coeperat, fulciretur.

Egeruntque hi qui operabantur industrie, et abducebatur parietum cicatrix per manus eorum, ac [Col. 1385D] suscitaverunt domum Domini in statum pristinum, et firmiter eam stare fecerunt.

Cumque complessent omnia opera, detulerunt coram rege et Joiada reliquam partem pecuniae: de qua facta sunt vasa templi in ministerium, et ad holocausta, phialae quoque, et caetera vasa aurea et argentea:

Et offerebantur holocausta in domo Domini jugiter cunctis diebus Joiadae.

Senuit autem Joiada plenus dierum, et mortuus est, cum centum triginta esset annorum.

Sepelieruntque eum in civitate David cum regibus, eo quod fecisset bonum cum Israel et cum domo ejus.

Postquam autem obiit Joiada, ingressi sunt principes Juda, et adoraverunt regem, qui delinitus obsequiis eorum, acquievit eis.

Et dereliquerunt templum Domini Dei patrum [Col. 1386A] suorum, servieruntque lucis et sculptilibus, et facta est ira contra Judam et Jerusalem propter hoc peccatum.

Mittebatque eis prophetas, ut reverterentur ad Dominum, quos protestantes, illi audire nolebant.

Spiritus itaque Dei induit Zachariam filium Joiadae sacerdotem, et stetit in conspectu populi, et dixit eis:

Haec dicit Dominus Deus: Quare transgredimini praeceptum Domini, quod vobis non proderit, et dereliquistis Dominum, ut derelinqueret vos?

Qui congregati adversus eum, miserunt lapides juxta regis imperium in atrio domus Domini.

Et non est recordatus Joas rex misericordiae quam fecerat Joiada pater illius secum, sed interfecit filium ejus.

Qui cum moreretur, ait: Videat Dominus, et requirat:

Cumque evolutus esset annus, ascendit contra eum exercitus Syriae: venitque in Judam et Jerusalem, [Col. 1386B] et interfecit cunctos principes populi, atque universam praedam miserunt regi Damascum.

Et certe cum permodicus venisset numerus Syrorum, tradidit Dominus manibus eorum infinitam multitudinem, eo quod dereliquissent Dominum Deum patrum suorum:

In Joas quoque ignominiosa exercuere judicia.

Et abeuntes dimiserunt eum in languoribus magnis:

Surrexerunt autem contra eum servi sui, in ultionem sanguinis filii Joiadae sacerdotis, et occiderunt eum in lectulo suo, et mortuus est:

Sepelieruntque eum in civitate David, sed non in sepulcris regum.

Insidiati vero sunt ei Zabad filius Semmaath Ammanitidis, et Jozabad filius Semarith Moabitidis.

Porro filii ejus, ac summa pecuniae quae adunata fuerat sub eo, et instauratio domus Dei scripta sunt diligentius in libro Regum.

Regnavit autem Amasias filius ejus pro eo.

[Col. 1386C] [Cap. XXV.] Viginti quinque annorum erat Amasias cum regnare coepisset, et viginti novem annis regnavit in Jerusalem, nomen matris Joadam de Jerusalem.

Fecitque bonum in conspectu Domini: verumtamen non in corde perfecto.

Cumque roboratum sibi videret imperium, jugulavit servos, qui occiderant regem patrem suum, sed filios eorum non interfecit, sicut scriptum est in libro Legis Mosi, ubi praecepit Dominus, dicens:

Non occidentur patres pro filiis, neque filii pro patribus suis, sed unusquisque in suo peccato morietur:

Congregavit igitur Amasias Judam, et constituit eos per familias, tribunosque et centuriones in universo Juda et Benjamin:

Et recensuit a viginti annis et sursum, invenitque trecenta millia juvenum, qui egrederentur ad pugnam, et tenerent hastam et clypeum.

Mercede quoque conduxit de Israel centum millia [Col. 1386D] robustorum, centum talentis argenti.

Venit autem homo Dei ad illum, et ait: O rex, ne egrediatur tecum exercitus Israel: non est enim Dominus cum Israel et cunctis filiis Ephraim:

Quod si putas in robore exercitus bella consistere, superari te faciet Deus ab hostibus: Dei quippe est et adjuvare, et in fugam convertere.

Dixitque Amasias ad hominem Dei: Quid ergo fiet de centum talentis quae dedi militibus Israel? Et respondit ei homo Dei: Habet Dominus unde tibi dare possit multo his plura.

Separavit itaque Amasias exercitum, qui venerat ad eum ex Ephraim, ut reverteretur in locum suum:

At illi contra Judam vehementer irati, reversi sunt in regionem suam.

Porro Amasias confidenter eduxit populum suum, et abiit in vallem Salinarum, percussitque filios Seir decem millia.

[Col. 1387A] Et alia decem millia ceperunt filii Juda, et adduxerunt ad praeruptum cujusdam petrae, praecipitaveruntque eos de summo in praeceps, qui universi crepuerunt.

At ille exercitus, quem remiserat Amasias, ne secum iret ad praelium, diffusus est in civitatibus Juda, a Samaria usque ad Bethoron, et interfectis tribus millibus, diripuit praedam magnam.

Amasias vero post caedem Idumaeorum, et allatos deos filiorum Seir, statuit illos in deos sibi, et adorabat eos, et illis adolebat incensum.

Quamobrem iratus Dominus contra Amasiam, misit ad illum prophetam, qui diceret ei: Cur adorasti deos, qui non liberaverunt populum suum de manu tua?

Cumque haec ille loqueretur, respondit ei: Num consiliarius regis es? quiesce, ne interficiam te.

Discedensque propheta, Scio, inquit, quod cogitaverit Deus occidere te, quia fecisti hoc malum, et insuper non acquievisti consilio meo.

[Col. 1387B] Igitur Amasias rex Juda, inito pessimo consilio, misit ad Joas filium Joahaz filii Jeu, regem Israel, dicens: Veni, videamus nos mutuo.

At ille remisit nuntium, dicens, Carduus, qui est in Libano, misit ad cedrum Libani, dicens: Da filiam tuam filio meo uxorem: et ecce bestiae, quae erant in silva Libani, transierunt, et conculcaverunt carduum.

Dixisti: Percussi Edom, et idcirco erigitur cor tuum in superbiam: sede in domo tua, cur malum adversum te provocas, ut cadas et tu, et Juda tecum?

Noluit audire Amasias, eo quod Domini esset voluntas, ut traderetur in manibus hostium propter deos Edom.

Ascendit igitur Joas rex Israel, et mutuos sibi praebuere conspectus:

Amasias autem rex Juda erat in Beth-Sames Juda:

Corruitque Juda coram Israel, et fugit in tabernacula [Col. 1387C] sua.

Porro Amasiam regem Juda, filium Joas filii Joahaz, cepit Joas rex Israel in Beth-Sames, et adduxit in Jerusalem: destruxitque murum ejus a porta Ephraim usque ad portam anguli, quadringentis cubitis.

Omne quoque aurum, et argentum, et universa vasa, quae repererat in domo Dei, et apud Obeddom. In thesauris etiam domus regiae, et filios obsidum reduxit Samariam.

Vixit autem Amasias filius Joas rex Juda, postquam mortuus est Joas filius Joahaz rex Israel, quindecim annis.

Reliqua autem sermonum Amasiae priorum et novissimorum scripta sunt in libro Regum Juda et Israel.

Qui postquam recessit a Domino, tetenderunt ei insidias in Jerusalem.

Cumque fugisset Lachis, miserunt, et interfecerunt eum ibi.

[Col. 1387D] Reportantesque super equos, sepelierunt eum cum patribus suis in civitate [a 1Kb] David.

[Cap. XXVI.] Omnis autem populus Juda, filium ejus Oziam annorum sedecim, constituit regem pro patre suo Amasia.

Ipse aedificavit Ailath, et restituit eam ditioni Juda, postquam dormivit rex cum patribus suis.

Sedecim annorum erat Ozias cum regnare coepisset, et quinquaginta duobus annis regnavit in Jerusalem:

Nomen matris ejus Jechelia de Jerusalem.

Fecitque quod erat rectum in oculis Domini, juxta [Col. 1388A] omnia quae fecerat Amasias pater ejus. Et exquisivit Deum in diebus Zachariae intelligentis et videntis Deum: cumque requireret Dominum, direxit eum in omnibus.

Denique egressus est, et pugnavit contra Philisthim, et destruxit murum Geth, et murum Jabniae, murumque Azoti:

Aedificavit quoque oppida in Azoto, et in Philisthim.

Et adjuvit eum Deus contra Philisthim, et contra Arabes, qui habitabant in Gurbaal, et contra Ammonitas.

Appendebantque Ammonitae munera Oziae: et divulgatum est nomen ejus usque ad introitum Aegypti propter crebras victorias.

Aedificavitque Ozias turres in Jerusalem super portam anguli, et super portam vallis, et reliquas in eodem muri latere, firmavitque eas.

Exstruxit etiam turres in solitudine, et fodit cisternas plurimas, eo quod haberet multa pecora, tam in [Col. 1388B] campestribus quam in eremi vastitate:

Vineas quoque habuit, et vinitores in montibus, et in Carmelo: erat quippe homo agriculturae deditus.

Fuit autem exercitus bellatorum ejus, qui procedebant ad praelia, sub manu Jeiel scribae, Masiaeque doctoris, et sub manu Ananiae, qui erat de ducibus regis.

Omnisque numerus principum per familias virorum fortium, duorum millium sexcentorum.

Et sub eis universus [b 1Kb] exercitus, trecentorum et septem millium quingentorum: qui erant apti ad bella, et pro rege contra adversarios dimicabant.

Praeparavit quoque eis Ozias, id est, cuncto exercitui, clypeos, et hastas, et galeas, et loricas, arcusque et fundas ad jaciendos lapides.

Et fecit in Jerusalem diversi generis machinas, quas in turribus collocavit, et in angulis murorum, ut mitterent sagittas et saxa grandia: egressumque [Col. 1388C] est nomen ejus procul, eo quod auxiliaretur ei Dominus, et corroborasset illum.

Sed cum roboratus esset, elevatum est cor ejus in interitum suum, et neglexit Dominum Deum suum:

Ingressusque templum Domini, adolere voluit incensum super altare thymiamatis.

Statimque ingressus post eum Azarias sacerdos, et cum eo sacerdotes Domini octoginta, viri fortissimi, restiterunt regi, atque dixerunt:

Non est tui officii, Ozia, ut adoleas incensum Domino? sed sacerdotum, hoc est, filiorum Aaron, qui consecrati sunt ad hujuscemodi ministerium: egredere de sanctuario, ne contempseris: quia non reputabitur tibi in gloriam hoc a Domino Deo.

Iratusque est Ozias, et tenens in manu thuribulum ut adoleret incensum, minabatur sacerdotibus.

Statimque orta est lepra in fronte ejus coram sacerdotibus in domo Domini super altare thymiamatis.

Cumque respexisset eum Azarias pontifex, et [Col. 1388D] omnes reliqui sacerdotes, viderunt lepram in fronte ejus, et festinato expulerunt eum.

Sed et ipse perterritus, acceleravit egredi, eo quod sensisset illico plagam Domini.

Fuit igitur Ozias rex leprosus usque ad diem mortis suae, et habitavit in domo separata plenus lepra, ob quam ejectus fuerat de domo Domini.

Porro Joatham filius ejus rexit domum regis, et judicabat populum terrae.

Reliqua autem sermonum Oziae priorum et novissimorum, scripsit Isaias filius Amos, propheta.

Dormivitque Ozias cum patribus suis, et sepelierunt [Col. 1389A] eum in agro regalium sepulcrorum, eo quod esset leprosus: regnavitque Joatham filius ejus pro eo.

[Cap. XXVII.] Viginti quinque annorum erat Joatham cum regnare coepisset, et sedecim annis regnavit in Jerusalem:

Nomen matris ejus Jerusa filia Sadoc.

Fecitque quod rectum erat coram Domino, juxta omnia quae fecerat Ozias pater suus, excepto quod non est ingressus templum Domini, et adhuc populus delinquebat.

Ipse aedificavit portam domus Domini excelsam, et in muro Ophel multa construxit.

Urbes quoque aedificavit in montibus Juda, et in saltibus castella et turres.

Ipse pugnavit contra regem filiorum Ammon, et vicit eos, dederuntque ei filii Ammon in tempore illo centum talenta argenti, et decem millia coros tritici, ac totidem coros hordei: haec ei praebuerunt filii Ammon, in anno secundo et tertio.

[Col. 1389B] Corrobaratusque est Joatham, eo quod direxisset vias suas coram Domino Deo suo.

Reliqua autem sermonum Joatham, et omnes pugnae ejus, et opera, scripta sunt in libro Regum Israel et Juda.

Viginti quinque annorum erat quum regnare coepisset, et sedecim annis regnavit in Jerusalem.

Dormivitque Joatham cum patribus suis, et sepelierunt eum in civitate David, et regnavit Ahaz filius ejus pro eo.

[Cap. XXVIII.] Viginti annorum erat Ahaz cum regnare coepisset: et sedecim annis regnavit in Jerusalem:

Non fecit rectum in conspectu Domini sicut David pater ejus: sed ambulavit in viis regum Israel, insuper et statuas fudit Baalim.

Ipse est, qui adolevit incensum in valle Benennom, et lustravit filios suos in igne, juxta ritum gentium quas interfecit Dominus in adventu filiorum [Col. 1389C] Israel.

Sacrificabat quoque, et thymiama succendebat in excelsis, et in collibus, et sub omni ligno frondoso.

Tradiditque eum Dominus Deus ejus in manu regis Syriae, qui percussit eum, magnamque praedam cepit de ejus imperio, et adduxit in Damascum:

Manibus quoque regis Israel traditus est, et percussus plaga grandi.

Occiditque Phacee filius Romeliae, de Juda centum viginti millia in die uno, omnes viros bellatores: eo quod reliquissent Dominum Deum patrum suorum.

Eodem tempore occidit Zechri, vir potens ex Ephraim, Maasiam filium regis, et Ezricam ducem domus ejus, Elcanam quoque secundum a rege

Ceperuntque filii Israel de fratribus suis ducenta millia mulierum, puerorum, et puellarum, et infinitam praedam: pertuleruntque eam in Samariam.

Ea tempestate erat ibi propheta Domini, nomine Oded, qui egressus obviam exercitui venienti in Samariam, dixit eis:

[Col. 1389D] Ecce iratus Dominus Deus patrum vestrorum contra Juda: tradidit eos in manibus vestris, et occidistis eos atrociter, ita ut ad coelum pertingeret vestra crudelitas.

Insuper filios Juda et Jerusalem vultis vobis subjicere in servos et ancillas: quod nequaquam facto opus est: peccastis enim super hoc Domino Deo vestro.

Sed audite consilium meum, et reducite captivos, quos adduxistis de fratribus vestris, quia magnus furor Domini imminet vobis.

Steterunt itaque viri de principibus filiorum [Col. 1390A] Ephraim, Azarias filius Johanan, Barachias filius Mosollamoth, Ezechias, filius Sellum, et Amasa filius Adali, contra eos qui veniebant de praelio, et dixerunt eis:

Non introducetis huc captivos, ne peccemus Domino. Quare vultis adjicere super peccata nostra, et vetera cumulare delicta? grande quippe peccatum est, et ira furoris Domini imminet super Israel.

Dimiseruntque viri bellatores praedam, et universa quae ceperant, coram principibus, et omni multitudine.

Steteruntque viri, quos supra memoravimus, et apprehendentes captivos, omnesque qui nudi erant, vestierunt de spoliis.

Cumque vestissent eos, et calceassent, et refecissent cibo ac potu, unxissentque propter laborem, et adhibuissent eis curam: quicumque ambulare non poterant, et erant imbecillo corpore, imposuerunt eos jumentis, et adduxerunt Jericho civitatem palmarum ad fratres eorum, ipsique reversi sunt Samariam.

[Col. 1390B] Tempore illo misit rex Ahaz ad regem Assyriorum, auxilium postulans.

Veneruntque Idumaei, et percusserunt multos ex Juda, et ceperunt praedam magnam.

Philisthim quoque diffusi sunt per urbes campestres, et ad meridiem Juda: ceperuntque Beth-Sames, et Aialon, et Gaderoth, Socho quoque, et Thamnan, et Gamzo, cum viculis suis, et habitaverunt in eis.

Humiliaverat enim Dominus Judam propter Ahaz regem Juda, eo quod nudasset eum auxilio, et contemptui habuisset Dominum.

Adduxitque contra eum [a 1Kb] Thelgath-Phalnasar, regem Assyriorum, qui et afflixit eum et, nullo resistente, vastavit.

Igitur Ahaz, spoliata domo Domini, et domo regum ac principum, dedit regi Assyriorum munera, et tamen nihil ei profuit.

Insuper et in tempore angustiae suae auxit contemptum [Col. 1390C] in Dominum, ipse per se rex Ahaz immolavit diis Damasci victimas percussoribus suis, et dixit:

Dii regum Syriae auxiliantur eis, quos ego placabo hostiis, et aderunt mihi; cum econtrario ipsi fuerint ruinae ei et universo Israel.

Direptis itaque Ahaz omnibus vasis domus Dei, atque confractis, clausit januas templi Dei, et fecit sibi altaria in universis angulis Jerusalem.

In omnibus quoque urbibus Juda exstruxit aras ad cremandum thus, atque ad iracundiam provocavit Dominum Deum patrum suorum.

Reliqua autem sermonum ejus et omnium operum [b 1Kb] priorum et novissimorum scripta sunt in libro Regum Juda et Israel.

Dormivitque Ahaz cum patribus suis, et sepelierunt [c 1Kb] eum in civitate Jerusalem: neque enim receperunt eum in sepulcra regum Israel. Rgnavitque Ezechias filius ejus pro eo.

[Col. 1390D] [Cap. XXIX.] Igitur Ezechias regnare coepit, cum viginti quinque esset annorum, et viginti novem annis regnavit in Jerusalem:

Nomen matris ejus Abia, filia Zachariae.

Fecitque quod erat placitum in conspectu Domini, juxta omnia quae fecerat David pater ejus.

Ipse [Al. ipso] anno et mense primo regni sui aperuit valvas domus Domini, et instauravit eas.

Adduxitque sacerdotes atque Levitas, et congregavit eos in plateam orientalem.

Dixitque ad eos: Audite me, Levitae, et sanctificamini, mundate domum Domini Dei patrum vestrorum, [Col. 1391A] et auferte omnem immunditiam de sanctuario.

Peccaverunt patres nostri, et fecerunt malum in conspectu Domini Dei nostri, derelinquentes eum: averterunt facies suas a tabernaculo Domini et praebuerunt dorsum.

Clauserunt ostia, quae erant in porticu, et exstinxerunt lucernas, incensumque non adoleverunt, et holocausta non obtulerunt in sanctuario Deo Israel.

Concitatus est itaque furor Domini super Judam et Jerusalem, tradiditque eos in commotionem, et in interitum, et in sibilum, sicut ipsi cernitis oculis vestris.

En, corruerunt patres nostri gladiis, filii nostri, et filiae nostrae, et conjuges captivae ductae sunt, propter hoc scelus.

Nunc ergo placet mihi, ut ineamus foedus cum Domino Deo Israel, et avertet a nobis furorem irae suae.

[Col. 1391B] Filii mei, [a 1Kb] nolite negligere: vos elegit Dominus, ut stetis coram eo, et ministretis illi, colatisque eum, et cremetis [b 1Kb] incensum.

Surrexerunt ergo Levitae: Maath filius Amasai [Al. Amasiae], et Joel filius Azariae, de filiis Caath:

Porro de filiis Merari, Cis filius Abdi [Al. Abdai], et Azarias filius Jaalelel [Al. Jalaleet].

De filiis autem Gerson, Joaa filius Zemma, et Eden filius Joaa.

At vero de filiis Elisaphan, Samri, et Jaiel.

De filiis quoque Asaph, Zacharias et Mathanias;

Necnon de filiis Eman, Jaiel, et Semei:

Sed et de filiis Idithun, Semeias, et Oziel.

Congregaveruntque fratres suos, et sanctificati sunt, et ingressi sunt juxta mandatum regis et imperium Domini, ut expiarent domum Dei.

Sacerdotes quoque ingressi templum Domini ut sanctificarent illud, extulerunt omnem immunditiam, [Col. 1391C] quam intro repererant in vestibulo domus Domini, quam tulerunt Levitae, et asportaverunt ad torrentem Cedron foras.

Coeperunt autem prima die mensis primi mundare, et in die octavo ejusdem mensis ingressi sunt porticum templi Domini, expiaveruntque templum diebus octo, et in die sexta decima mensis ejusdem quod coeperant, impleverunt.

Ingressi quoque sunt ad Ezechiam regem, et dixerunt ei:

Sanctificavimus omnem domum Domini, et altare holocausti, vasaque ejus, necnon et mensam propositionis cum omnibus vasis suis, cunctamque templi supellectilem, quam polluerat rex Ahaz in regno suo, postquam praevaricatus est, et ecce exposita sunt omnia coram altare Domini.

Consurgensque diluculo Ezechias rex, adunavit omnes principes civitatis, et ascendit in domum Domini:

Obtuleruntque simul tauros septem, arietes septem, [Col. 1391D] agnos septem, et hircos septem pro peccato, pro regno, pro sanctuario, pro Juda.

Dixitque sacerdotibus filiis Aaron ut offerrent super altare Domini.

Mactaverunt igitur tauros et susceperunt sacerdotes sanguinem, et fuderunt illum super altare:

Mactaverunt etiam arietes, et illorum sanguinem super altare fuderunt;

Immolaveruntque agnos, et fuderunt super altare sanguinem.

Applicueruntque hircos pro peccato, coram rege et universa multitudine, imposueruntque manus suas [Col. 1392A] super eos: et immolaverunt illos Sacerdotes, et asperserunt sanguinem eorum coram altare pro piaculo universi Israelis:

Pro omni quippe Israel praeceperat rex, ut holocaustum fieret, et pro peccato.

Constituit quoque Levitas in domo Domini, cum cymbalis, et psalteriis, et citharis, secundum dispositionem David, et Gad Videntis regis, et Nathan prophetae:

Siquidem Domini praeceptum fuit per manum prophetarum ejus.

Steteruntque Levitae tenentes organa David, et Sacerdotes tubas.

Et jussit Ezechias ut offerrent holocausta super altare:

Cumque offerrentur holocausta, coeperunt laudes canere Domino, et clangere tubis, atque in diversis organis, quae David rex Israel [c 1Kb] praeparaverat, concrepare.

[Col. 1392B] Omni autem turba adorante, cantores et ii qui tenebant tubas, erant in officio suo, donec compleretur holocaustum.

Cumque finita esset oblatio, incurvatus est rex, et omnes qui erant cum eo, et adoraverunt.

Praecepitque Ezechias et principes Levitis, ut laudarent Dominum sermonibus David, et Asaph Videntis: qui laudaverunt eum magna laetitia, et curvato genu adoraverunt.

Ezechias autem etiam haec addidit: Implestis manus vestras Domino, accedite, et offerte victimas, et laudes in domo Domini.

Obtulit ergo universa multitudo hostias, et laudes, et holocausta, mente devota.

Porro numerus holocaustorum, quae obtulit multitudo, hic fuit, tauros septuaginta, arietes centum, agnos ducentos.

Sanctificaveruntque Domino boves sexcentos, et oves tria millia.

[Col. 1392C] Sacerdotes vero pauci erant nec poterant sufficere ut pelles holocaustorum detraherent: unde et Levitae fratres eorum adjuverunt eos, donec impleretur opus, et sanctificarentur antistites:

Levitae quippe faciliori ritu sanctificantur quam sacerdotes.

Fuerunt ergo holocausta plurima, adipes pacificorum: et libamina holocaustorum: et completus est cultus domus Domini.

Laetatusque est Ezechias, et omnis populus, eo quod ministerium Domini esset expletum, Derepente quippe hoc fieri placuerat.

[Cap. XXX.] Misit quoque Ezechias ad omnem Israel et Judam: scripsitque epistolas ad Ephraim et Manassen, ut venirent ad domum Domini in Jerusalem, et facerent Phase Domino Deo Israel.

Inito ergo consilio regis et principum, et universi coetus Jerusalem, decreverunt ut facerent Phase mense secundo.

Non enim potuerant facere in tempore suo, quia [Col. 1392D] sacerdotes, qui possent sufficere, sanctificati non fuerant, et populus nondum congregatus fuerat in Jerusalem.

Placuitque sermo regi et omni multitudini.

Et decreverunt ut mitterent nuntios in universum Israel, de Bersabee usque Dan, ut venirent, et facerent Phase Domino Deo Israel in Jerusalem: multi enim non fecerant sicut lege praescriptum est.

Perrexeruntque cursores cum epistolis ex regis imperio, et principum ejus, in universum Israel et Judam, juxta id, quod rex jusserat, praedicantes:

[Col. 1393A] Filii Israel, revertimini ad Dominum Deum Abraham, et Isaac, et Israel: et revertetur ad reliquias, quae effugerunt manum regis Assyriorum.

Nolite fieri sicut patres vestri et fratres, qui recesserunt a Domino Deo patrum suorum, qui tradidit eos in interitum, ut ipsi cernitis.

Nolite indurare cervices vestras, sicut patres vestri: tradite manus Domino, et venite ad sanctuarium ejus, quod sanctificavit in aeternum:

Servite Domino Deo patrum vestrorum, et avertetur a vobis ira furoris ejus.

Si enim vos reversi fueritis ad Dominum: fratres vestri et filii habebunt misericordiam coram dominis suis, qui illos duxerunt captivos, et revertentur in terram hanc:

Pius enim et clemens est Dominus Deus vester, et non avertet faciem suam a vobis, si reversi fueritis ad eum.

Igitur cursores pergebant velociter de civitate in civitatem, per terram Ephraim et Manasse usque ad [Col. 1393B] Zabulon, illis irridentibus et subsannantibus eos.

Attamen quidam viri ex Aser, et Manasse, et Zabulon, acquiescentes consilio venerunt Jerusalem.

In Juda vero facta est manus Domini, ut daret eis cor unum: ut facerent juxta praeceptum regis et principum, verbum Domini.

Congregatique sunt in Jerusalem populi multi, ut facerent solemnitatem azymorum, mense secundo;

Et surgentes destruxerunt altaria quae erant in Jerusalem, atque universa, in quibus idolis adolebatur incensum, subvertentes, projecerunt in torrentem Cedron.

Immolaverunt autem Phase quarta decima die mensis secundi.

Sacerdotes quoque atque Levitae tandem sanctificati obtulerunt holocausta in domo Domini:

Steteruntque in ordine suo, juxta dispositionem et legem Mosi hominis Dei: sacerdotes vero suscipiebant effundendum sanguinem de manibus Levitarum, [Col. 1393C] eo quod multa turba sanctificata non esset: et idcirco Levitae immolarent Phase his qui non occurrerant sanctificari Domino.

Magna etiam pars populi de Ephraim, et Manasse, et Issachar, et Zabulon, quae sanctificata non fuerat, comedit Phase, non juxta quod scriptum est:

Et oravit pro eis Ezechias, dicens: Dominus bonus propitiabitur cunctis, qui in toto corde requirunt Dominum Deum patrum suorum: et non imputabit eis quod minus sanctificati sunt.

Quem exaudivit Dominus, et placatus est populo.

Feceruntque filii Israel, qui inventi sunt in Jerusalem, solemnitatem azymorum septem diebus in laetitia magna, laudantes Dominum per singulos dies:

Levitae quoque et sacerdotes, per organa, [a 18Kb] quae suo officio congruebant.

Et locutus est Ezechias ad cor omnium Levitarum, qui habebant intelligentiam bonam super Domino:

Et comederunt septem diebus solemnitatis, immolantes victimas pacificorum, et laudantes Dominum [Col. 1393D] Deum patrum suorum.

Placuitque universae multitudini, ut celebrarent etiam alios dies septem: quod et fecerunt cum ingenti gaudio.

Ezechias enim rex Juda praebuerat multitudini mille tauros, et septem millia ovium:

Principes vero dederunt populo tauros mille, et oves decem millia: sanctificata ergo est sacerdotum plurima multitudo.

Et hilaritate perfusa omnis turba Juda, tam sacerdotum et Levitarum quam universae frequentiae, quae venerat ex Israel: proselytorum quoque de terra Israel, et habitantium in Juda.

Factaque est grandis celebritas in Jerusalem, qualis [Col. 1394A] a diebus Salomonis filii David regis Israel in ea urbe non fuerat.

Surrexerunt autem sacerdotes atque Levitae benedicentes populo: et exaudita est vox eorum: pervenitque oratio in habitaculum sanctum coeli.

[Cap. XXXI.] Cumque haec fuissent rite celebrata, egressus est omnis Israel, qui inventus fuerat in urbibus Juda, et fregerunt simulacra, succideruntque lucos, demoliti sunt excelsa, et altaria destruxerunt non solum de universo Juda et Benjamin, sed et de Ephraim quoque et Manasse, donec penitus everterent:

Reversique sunt omnes filii Israel in possessiones et civitates suas.

Ezechias autem constituit turmas Sacerdotales et Leviticas per divisiones suas, unumquemque in officio proprio, tam sacerdotum videlicet quam levitarum, ad holocausta et pacifica, ut ministrarent et confiterentur, canerentque in portis castrorum Domini.

[Col. 1394B] Pars autem regis erat, ut de propria ejus substantia offerretur holocaustum, mane semper et vespere. Sabbatis quoque et kalendis, et solemnitatibus caeteris, sicut scriptum est in lege Mosi.

Praecepit etiam populo habitantium in Jerusalem, ut darent partes sacerdotibus, et Levitis, ut possent vacare legi Domini.

Quod cum percrebuisset in auribus multitudinis, plurimas obtulere primitias filii Israel frumenti, vini, et olei, mellis quoque, et omnium, quae gignit humus, decimas obtulerunt.

Sed et filii Israel et Juda, qui habitabant in urbibus Juda, obtulerunt decimas boum et ovium, decimasque sanctorum, quae voverant Domino Deo suo: atque universa portantes, fecerunt acervos plurimos.

Mense tertio coeperunt acervorum jacere fundamenta, et mense septimo compleverunt eos.

Cumque ingressi fuissent Ezechias et principes ejus, viderunt acervos, et benedixerunt Domino ac [Col. 1394C] populo Israel.

Interrogavitque Ezechias sacerdotes et Levitas, cur ita jacerent acervi.

Respondit illi Azarias sacerdos primus de stirpe Sadoc, dicens:

Ex quo coeperunt offerri primitiae in domo Domini, comedimus, et saturati sumus, remanseruntque plurima, eo quod benedixerit Dominus populo suo: reliquiarum autem copia est ista, quam cernis.

Praecepit igitur Ezechias, ut praepararent horrea in domo Domini.

Quod cum fecissent, intulerunt tam primitias, quam decimas, et quaecumque voverant, fideliter:

Fuit autem praefectus eorum Chonenias Levita, et Semei frater ejus, secundus.

Post quem Jaiel, et Azarias, et Naath, et Asael, et Jerimoth:

Jazabad quoque, et Eliel, et Jesmachias, et Maath, et Banaias, praepositi sub manibus Choneniae, et Semei fratris ejus, ex imperio Ezechiae regis et Azariae [Col. 1394D] pontificis domus Dei ad quos omnia pertinebant.

Core vero filius Jemna Levites et janitor orientalis portae, praepositus erat iis quae sponte offerebantur Domino, primitiisque et consecratis in sancta sanctorum.

Et sub cura ejus Eden, et Benjamin, Jesue, et Semeias, Amarias quoque et Sechenias, in civitatibus sacerdotum, ut fideliter distribuerent fratribus suis partes, minoribus atque majoribus: exceptis maribus ab annis tribus et supra, cunctisque qui ingrediebantur templum Domini, et quidquid per singulos dies conducebat in ministerio, atque observationibus juxta divisiones suas, sacerdotibus per familias, et Levitis a vigesimo anno et supra, per ordines et [Col. 1395A] turmas suas, universaeque multitudini, tam uxoribus quam liberis eorum utriusque sexus, fideliter cibi, de his quae sanctificata fuerant, praebebantur.

Sed et filiorum Aaron per agros, et suburbana urbium singularum, dispositi erant viri, qui partes distribuerent universo sexui masculino de sacerdotibus et Levitis.

Fecit ergo Ezechias universa quae diximus, in omni Juda: operatusque est bonum et rectum et verum, coram Domino Deo suo, in universa cultura ministerii domus Domini, juxta legem et caeremonias, volens requirere Deum suum in toto corde suo: fecitque, et prosperatus est.

[Cap. XXXII.] Post quae et hujuscemodi veritatem, venit Sennacherib rex Assyriorum, et ingressus Judam, obsedit civitates munitas, volens eas capere.

Quod cum vidisset Ezechias, venisse scilicet Sennacherib, et totum belli impetum verti contra Jerusalem, inito cum principibus consilio, virisque fortissimis, [Col. 1395B] ut [a 1Kb] obturarent capita fontium, qui erant extra urbem:

Et hoc omnium decernente sententia, congregavit plurimam multitudinem, et obturaverunt cunctos fontes, et rivum qui fluebat in medio terrae, dicentes:

Ne veniant reges Assyriorum, et inveniant aquarum abundantiam.

Aedificavit quoque, agens industrie, omnem murum, qui fuerat dissipatus, et exstruxit turres desuper, et forinsecus alterum murum: instauravitque Mello in civitate David, et fecit universi generis armaturam et clypeos:

Constituitque principes bellatorum in exercitu: et convocavit universos in platea portae civitatis, ac locutus est ad cor eorum dicens:

Viriliter agite, et confortamini: nolite timere, nec paveatis regem Assyriorum, et universam multitudinem, quae est cum eo.

Multo enim plures nobiscum sunt, quam cum [Col. 1395C] illo.

Cum illo est brachium carneum: nobiscum Dominus Deus noster, qui auxiliator est noster, pugnatque pro nobis.

Confortatusque est populus hujuscemodi verbis Ezechiae regis Juda.

Quae postquam gesta sunt, misit Sennacherib rex Assyriorum servos suos Jerusalem (ipse enim cum universo exercitu obsidebat Lachis) ad Ezechiam regem Juda, et ad omnem populum qui erat in urbe, dicens:

Haec dicit Sennacherib rex Assyriorum: in quo habentes fiduciam sedetis obsessi in Jerusalem.

Num Ezechias decipit vos, ut tradat morti in fame et in siti, affirmans quod Dominus Deus vester liberet vos de manu regis Assyriorum?

Numquid non iste est Ezechias qui destruxit excelsa illius, et altaria, et praecepit Juda et Jerusalem, dicens: Coram altari uno adorabitis, et in ipso [Col. 1395D] comburetis incensum?

An ignoratis quae ego fecerim, et patres mei cunctis terrarum populis?

Numquid praevaluerunt dii gentium, omniumque terrarum, liberare regionem suam de manu mea?

Quis est de universis diis gentium quas vastaverunt patres mei, qui potuerit eruere populum suum de manu mea, ut possit etiam Deus vester eruere vos de hac manu?

Non vos ergo decipiat Ezechias, nec vana persuasione deludat, neque credatis ei. Si enim nullus potuit Deus cunctarum gentium atque regnorum liberare populum suum de manu mea, et de manu patrum meorum, consequenter nec Deus vester poterit eruere vos de manu mea.

Sed et alia multa locuti sunt servi ejus, contra Dominum Deum, et contra Ezechiam servum ejus.

[Col. 1396A] Epistolas quoque scripsit plenas blasphemiae in Dominum Deum Israel, et locutus est adversus eum:

Sicut dii gentium caeterarum non potuerunt liberare populum suum de manu mea: sic et Deus Ezechiae eruere non poterit populum suum de manu ista.

Insuper et clamore magno, lingua Judaica, contra populum qui sedebat in muris Jerusalem, personabat, ut terreret eos, et caperet civitatem.

Locutusque est contra Deum Jerusalem, sicut adversum deos populorum terrae, opera manuum hominum.

Oraverunt igitur, Ezechias rex, et Isaias filius Amos prophetes, adversum hanc blasphemiam, ac vociferati sunt usque in coelum.

Et misit Dominus angelum, qui percussit omnem virum robustum, et bellatorem, et principem exercitus regis Assyriorum: reversusque est cum ignominia in terram suam.

Cumque ingressus esset domum Dei sui, filii qui [Col. 1396B] egressi fuerant de utero ejus, interfecerunt eum gladio.

Salvavitque Dominus Ezechiam et habitatores Jerusalem de manu Sennacherib Regis Assyriorum, et de manu omnium, et praestitit eis quietem per circuitum.

Multi etiam deferebant hostias et sacrificia Domino in Jerusalem, et munera Ezechiae regi Juda: qui exaltatus est post haec coram cunctis gentibus.

In diebus illis aegrotavit Ezechias usque ad mortem, et oravit Dominum: exaudivitque eum, et dedit ei signum.

Sed non juxta beneficia, quae acceperat, retribuit, quia elevatum est cor ejus: et facta est contra eum ira et contra Judam et Jerusalem.

Humiliatusque est postea, eo quod exaltatum fuisset cor ejus, tam ipse, quam habitatores Jerusalem: et idcirco non venit super eos ira Domini in diebus Ezechiae.

[Col. 1396C] Fuit autem Ezechias, dives, et inclytus valde, et thesauros sibi plurimos congregavit argenti et auri et lapidis pretiosi, aromatum, et armorum universi generis, et vasorum magni pretii.

Apothecas quoque frumenti, vini, et olei, et praesepia omnium jumentorum, caulasque pecorum:

Et urbes aedificavit sibi: habebat quippe greges ovium et armentorum innumerabiles, eo quod dedisset ei Dominus substantiam multam nimis.

Ipse est Ezechias, qui obturavit superiorem fontem aquarum Gion, et avertit eas subter ad occidentem urbis David: in omnibus operibus suis fecit prospere quae voluit.

Attamen in legatione principum Babylonis, qui missi fuerant ad eum, ut interrogarent de portento quod acciderat super terram, dereliquit eum Deus, ut tentaretur et nota fierent omnia quae erant in corde ejus.

Reliqua autem sermonum Ezechiae, et misericordiarum [Col. 1396D] ejus, scripta sunt in visione Isaiae filii Amos prophetae, et in libro Regum Juda et Israel.

Dormivitque Ezechias cum patribus suis, et sepelierunt eum super sepulcra filiorum David, et celebravit ejus exsequias universus Juda, et omnes habitatores Jerusalem: regnavitque Manasses filius ejus pro eo.

[Cap. XXXIII.] Duodecim annorum erat Manasses cum regnare coepisset, et quinquaginta quinque annis regnavit in Jerusalem.

Fecit autem malum coram Domino, juxta abominationes gentium, quas subvertit Dominus coram filiis Israel:

Et conversus instauravit excelsa, quae demolitus fuerat Ezechias pater ejus.

Construxitque aras Baalim, et fecit lucos, et adoravit omnem militiam coeli, et coluit eam.

[Col. 1397A] Aedificavit quoque altaria in domo Domini, de qua dixerat Dominus: In Jerusalem erit nomen meum in aeternum.

Aedificavit autem ea cuncto exercitui coeli, in duobus atriis domus Domini.

Transireque fecit filios suos per ignem in valle Benenom:

Observabat somnia, sectabatur auguria, maleficis artibus inserviebat, habebat secum magos et incantatores:

Multaque mala operatus est coram Domino, ut irritaret eum.

Sculptile quoque et conflatile signum posuit in domo Dei, de qua locutus est Deus ad David, et ad Salomonem filium ejus, dicens:

In domo hac et [Al. tac. et] in Jerusalem, quam elegi de cunctis tribubus Israel, ponam nomen meum in sempiternum.

Et moveri non faciam pedem Israel de terra quam [Col. 1397B] tradidi patribus eorum: ita dumtaxat si custodierint facere quae praecepi eis, cunctamque legem et caeremonias atque judicia per manum Mosi.

Igitur Manasses seduxit Judam, et habitatores Jerusalem, ut facerent malum super omnes gentes quas subverterat Dominus a facie filiorum Israel.

Locutusque est Dominus ad eum, et ad populum illius, et attendere noluerunt.

Idcirco superinduxit eis principes exercitus regis Assyriorum: ceperuntque Manassen, et vinctum catenis atque compedibus duxerunt in Babylonem.

Qui postquam coangustatus est, oravit Dominum Deum suum: et egit poenitentiam valde coram Deo patrum suorum.

Deprecatusque est eum, et obsecravit intente, et exaudivit orationem ejus.

Reduxitque eum Jerusalem in regnum suum, et cognovit Manasses quod Dominus ipse est [Al. esset] Deus.

Post haec aedificavit murum extra civitatem David, [Col. 1397C] ad occidentem Gion in convalle ab introitu portae piscium per circuitum usque ad Ophel, et exaltavit illum vehementer.

Constituitque principes exercitus in cunctis civitatibus Juda munitis:

Et abstulit deos alienos, et simulacrum de domo Domini:

Aras quoque, quas fecerat in monte domus Domini, et in Jerusalem, et projecit omnia extra urbem.

Porro instauravit altare Domini, et immolavit super illud victimas, et pacifica, et laudem.

Praecepitque Judae, ut serviret Domino Deo Israel.

Attamen adhuc populus immolabat in excelsis Domino Deo suo.

Reliqua autem gestorum Manasse, et obsecratio ejus ad Deum suum: verba quoque Videntium, qui loquebantur ad eum in nomine Domini Dei Israel, continentur in sermonibus regum Israel.

Oratio quoque ejus et exauditio, et cuncta peccata [Col. 1397D] atque contemptus, loca etiam in quibus aedificavit excelsa, et fecit lucos et statuas, antequam ageret poenitentiam, scripta sunt in sermonibus Ozai.

Dormivit ergo Manasses cum patribus suis, et sepelierunt eum in domo sua: regnavitque pro eo filius ejus Amon.

Viginti duorum annorum erat Amon cum regnare coepisset, et duobus annis regnavit in Jerusalem.

Fecitque malum in conspectu Domini, sicut fecerat Manasses pater ejus:

Et cunctis idolis, quae Manasses fuerat fabricatus, immolavit atque servivit.

[Col. 1398A] Et non est reveritus faciem Domini, sicut reveritus est Manasses pater ejus: et multo majora deliquit.

Cumque conjurassent adversus eum servi sui, interfecerunt eum in domo sua.

Porro reliqua populi multitudo, caesis iis, qui Amon percusserant, constituit regem Josiam filium ejus pro eo.

[Cap. XXXIV.] Octo annorum erat Josias cum regnare coepisset, et triginta et uno anno regnavit in Jerusalem.

Fecitque quod erat rectum in conspectu Domini, et ambulavit in viis David patris sui: non declinavit neque ad dextram, neque ad sinistram.

Octavo autem anno regni sui, cum adhuc esset puer, coepit quaerere Deum patris sui David:

Et duodecimo anno, postquam [a 1Kb] coeperat, mundavit Judam et Jerusalem ab excelsis, et lucis, simulacrisque et sculptilibus.

Destruxeruntque coram eo aras Baalim: et simulacra, quae superposita fuerant, demoliti sunt:

[Col. 1398B] Lucos etiam, et sculptilia succidit atque comminuit:

Et super tumulos eorum, qui eis immolare consueverant, fragmenta dispersit.

Ossa praeterea sacerdotum combussit in altaribus idolorum, mundavitque Judam et Jerusalem.

Sed et in urbibus Manasse, et Ephraim, et Simeon usque Nephthali, cuncta subvertit.

Cumque altaria dissipasset, et lucos, et sculptilia contrivisset in frusta, cunctaque delubra demolitus esset de universa terra Israel, reversus est Jerusalem.

Igitur anno octavo decimo regni sui, mundata jam terra, et templo Domini, misit Saphan filium Eseliae, et Maasiam principem civitatis, et Joa filium Joabaz a commentariis, ut instaurarent domum Domini Dei sui.

Qui venerunt ad Helciam sacerdotem magnum:

Acceptamque ab eo pecuniam, quae illata fuerat [Col. 1398C] in domum Domini, et quam congregaverant Levitae, et janitores de Manasse, et Ephraim, et universis reliquiis Israel, ab omni quoque Juda, et Benjamin, et habitatoribus Jerusalem, tradiderunt in manibus eorum qui praeerant operariis in domo Domini, ut instaurarent templum, et infirma quaeque sarcirent.

At illi dederunt eam artificibus, et caementariis, [b 1Kb] ut emerent lapides de lapicidinis, et ligna ad commissuras aedificii, et ad contignationem domorum, quas destruxerant reges Juda. Qui fideliter cuncta faciebant.

Erant autem praepositi operantium, Jaath et Abdias de filiis Merari, Zacharias et Mosollam de filiis Caath, qui urgebant opus: omnes Levitae scientes organis canere.

Super eos vero, qui ad varios usus onera portabant, erant scribae, et magistri de Levitis janitores.

Cumque efferrent pecuniam, quae illata fuerat in templum Domini, reperit Helcias sacerdos librum [Col. 1398D] Legis Domini per manum Mosi.

Et ait ad Saphan scribam: Librum Legis inveni in domo Domini: et tradidit ei.

At ille intulit volumen ad regem, et nuntiavit ei dicens: Omnia quae dedisti in manu servorum tuorum, ecce complentur.

Argentum quod repertum est in domo Domini, conflaverunt: datumque est praefectis artificum, et diversa opera fabricantium.

Praeterea tradidit mihi Helcias sacerdos hunc librum.

Quem cum, rege praesente, recitasset, audissetque [Col. 1399A] ille verba legis, scidit vestimenta sua: et praecepit Helciae, et Ahicam filio Saphan, et Abdon filio Micha, Saphan quoque scribae, et Asiae servo regis, dicens:

Ite, et orate Dominum pro me, et pro reliquiis Israel et Juda, super universis sermonibus libri istius, qui repertus est:

Magnus enim furor Domini stillavit super nos, eo quod non custodierint patres nostri verba Domini, ut facerent omnia quae scripta sunt in isto volumine.

Abiit ergo Helcias, et hi qui simul a rege missi fuerant, ad Oldam prophetidem [Al. propheten], uxorem Sellum filii Thecuat, filii Hasra custodis vestium: quae habitabat in Jerusalem in Secunda: et locuti sunt ei verba, quae supra narravimus.

At illa respondit eis: Haec dicit Dominus Deus Israel: Dicite viro qui misit vos ad me:

Haec dicit Dominus: Ecce ego inducam mala super locum istum, et super habitatores ejus, cunctaque maledicta quae scripta sunt in libro hoc, quem legerunt coram rege Juda. Quia dereliquerunt me, et [Col. 1399B] sacrificaverunt diis alienis, ut me ad iracundiam provocarent in cunctis operibus manuum suarum.

Idcirco stillabit furor meus super locum istum, et non exstinguetur.

Ad regem autem Juda, qui misit vos pro Domino deprecando, sic loquimini:

Haec dicit Dominus Deus Israel: Quoniam audisti verba voluminis, atque emollitum est cor tuum, et humiliatus es in conspectu Dei, super his quae dicta sunt contra locum hunc, et habitatores Jerusalem, reveritusque faciem meam, scidisti vestimenta tua, et flevisti coram me: ego quoque exaudivi te, dicit Dominus.

Jam enim colligam te ad patres tuos, et infereris in sepulcrum tuum in pace: nec videbunt oculi tui omne malum quod ego inducturus sum super locum istum et super habitatores ejus.

Retulerunt itaque regi cuncta quae dixerat.

At ille, convocatis universis majoribus natu Juda [Col. 1399C] et Jerusalem, ascendit in domum Domini, unaque omnes viri Juda et habitatores Jerusalem, sacerdotes et Levitae, et cunctus populus a minimo usque ad maximum.

Quibus audientibus in domo Domini, legit rex omnia verba voluminis:

Et stans in tribunali suo, percussit foedus, coram Domino, ut ambularet post eum, et custodiret praecepta, et testimonia, et justificationes ejus, in toto corde suo, et in tota anima sua, faceretque quae scripta sunt in volumine illo, quod legerat.

Adjuravit quoque super hoc omnes, qui reperti fuerant in Jerusalem et Benjamin: et fecerunt habitatores Jerusalem juxta pactum Domini Dei patrum suorum.

Abstulit ergo Josias cunctas abominationes de universis regionibus filiorum Israel: et fecit omnes, qui residui erant in Israel, servire Domino Deo suo.

Cunctis diebus ejus non recesserunt a Domino [Col. 1399D] Deo patrum suorum.

[Cap. XXXV.] Fecit autem Josias in Jerusalem Phase Domino, quod immolatum est quarta decima die mensis primi:

Et constituit sacerdotes in officiis suis, hortatusque est eos ut ministrarent in domo Domini.

Levitis quoque, ad quorum eruditionem omnis Israel sanctificabatur Domino, locutus est.

Ponite arcam in sanctuario templi, quod aedificavit Salomon filius David rex Israel, nequaquam enim eam ultra portabitis:

Nunc autem ministrate Domino Deo vestro, et populo ejus Israel. Et praeparate vos per domos, et cognationes vestras, in divisionibus singulorum, sicut praecepit David rex Israel et descripsit Salomon filius ejus.

[Col. 1400A] Et ministrate in sanctuario per familias turmasque Leviticas, et sanctificati immolate Phase:

Fratres etiam vestros, ut possint juxta verba quae locutus est Dominus in manu Mosi facere, praeparate.

Dedit praeterea Josias omni populo, qui fuerat inventus in solemnitate Phase, agnos et haedos de gregibus, et reliqui pecoris triginta millia, boumque tria millia. Haec de regis universa substantia:

Duces quoque ejus, sponte quod voverant, obtulerunt, tam populo, quam sacerdotibus et Levitis.

Porro Helcias, et Zacharias, et Jaiel, principes domus Domini, dederunt sacerdotibus ad faciendum Phase pecora commixtim duo millia sexcenta, et boves trecentos.

Chonenias autem, et Semeias, etiam et Nathanael, et fratres ejus, necnon Absabias, et Jeiel, et Jozabad, principes Levitarum, dederunt caeteris Levitis ad celebrandum Phase quinque millia pecorum, et boves quingentos.

[Col. 1400B] Praeparatumque est ministerium, et steterunt sacerdotes in officio suo:

Levitae quoque in turmis, juxta regis imperium.

Et immolatum est Phase, asperseruntque sacerdotes manu sua sanguinem, et Levitae detraxerunt pelles holocaustorum: et separaverunt ea, ut darent per domos et familias singulorum, et offerrentur Domino, sicut scriptum est in libro Mosi:

De bobus quoque fecerunt similiter.

Et assaverunt Phase super ignem, juxta quod lege praeceptum est:

Pacificas vero hostias coxerunt in lebetibus, et cacabis, et ollis, festinato distribuerunt universae plebi:

Sibi autem, et sacerdotibus postea paraverunt:

Nam in oblatione holocaustorum et adipum usque ad noctem sacerdotes fuerunt occupati.

Unde Levitae sibi et sacerdotibus filiis Aaron paraverunt novissimis.

[Col. 1400C] Porro cantores filii Asaph stabant in ordine suo, juxta praeceptum David, et Asaph, et Eman, et Idithun, prophetarum regis:

Janitores vero per portas singulas observabant, ita ut ne puncto quidem discederent a ministerio:

Quam ob rem et fratres eorum Levitae paraverunt eis cibos.

Omnis igitur cultura Domini rite completa est in die illa, ut facerent Phase, et offerrent holocausta super altare Domini, juxta praeceptum regis Josiae.

Feceruntque filii Israel, qui reperti fuerant ibi, Phase in tempore illo, et solemnitatem azymorum septem diebus.

Non fuit Phase simile huic in Israel a diebus Samuelis prophetae:

Sed nec quisquam de cunctis regibus Israel fecit Phase sicut Josias, sacerdotibus, et Levitis, et omni Judae, et Israel qui repertus fuerat, et habitantibus in Jerusalem.

Octavo decimo anno regni Josiae hoc Phase celebratum [Col. 1400D] est.

Postquam instauraverat Josias templum, [a 1Kb] ascendit Necao rex Aegypti ad pugnandum in Charcamis juxta Euphraten: et processit in occursum ejus Josias.

At ille, missis ad eum nuntiis, ait:

Quid mihi et tibi est, rex Juda? non adversum te hodie venio, sed contra aliam pugno domum, ad quam me Deus festinato ire praecepit: desine adversum Deum facere, qui mecum est, ne interficiat te.

Noluit Josias reverti, sed praeparavit contra eum bellum, nec acquievit sermonibus Nechao ex ore Dei: verum perrexit, ut dimicaret in campo Mageddo.

Ibique vulneratus a sagittariis, dixit pueris suis: Educite me de praelio, quia oppido vulneratus sum.

[Col. 1401A] Qui transtulerunt eum de curru in alterum currum, qui sequebatur eum more regio, et asportaverunt eum in Jerusalem mortuusque est, et sepultus in mausoleo patrum suorum:

Et universus Juda et Jerusalem luxerunt eum:

Jeremias maxime: cujus omnes cantores atque cantatrices, usque in praesentem diem, lamentationes super Josia replicant, et quasi lex obtinuit in Israel:

Ecce scriptum fertur in Lamentationibus.

Reliqua autem sermonum Josiae et misericordiarum ejus, quae lege praecepta sunt Domini: opera quoque illius prima et novissima scripta sunt in libro Regum Israel et Juda.

[Cap. XXXVI.] Tulit ergo populus terrae Joabaz filium Josiae, et constituit regem pro patre suo in Jerusalem.

Viginti trium annorum erat Joahaz cum regnare coepisset, et tribus mensibus regnavit in Jerusalem.

Amovit autem eum rex Aegypti cum venisset Jerusalem, et condemnavit terram centum talentis argenti, [Col. 1401B] et talento auri.

Constituitque regem pro eo, Eliacim fratrem ejus, super Judam et Jerusalem et vertit nomen ejus Joiacim.

Ipsum vero Joahaz tulit secum, et abduxit in Aegyptum:

Viginti quinque annorum erat Joiacim cum regnare coepisset, et undecim annis regnavit in Jerusalem: fecitque malum coram Domino Deo suo.

Contra hunc ascendit Nabuchodonosor rex Chaldaeorum, et vinctum catenis duxit in Babylonem.

Ad quam et vasa Domini transtulit, et posuit ea in templo suo.

Reliqua autem verborum Joiacim, et abominationum ejus, quas operatus est, et quae inventa sunt in eo, continentur in libro Regum Israel et Juda.

Regnavitque Joiachin filius ejus pro eo.

Octo annorum erat Joiachin cum regnare coepisset, et tribus mensibus, ac decem diebus regnavit in Jerusalem, fecitque malum in conspectu Domini.

[Col. 1401C] Cumque anni circulus volveretur, misit Nabuchodonosor rex, qui adduxerunt eum in Babylonem, asportatis simul pretiosissimis vasis domus Domini.

Regem constituit Sedeciam [a 28Kb] fratrem ejus super Judam et Jerusalem.

Viginti et unius anni erat Sedecias cum regnare coepisset, et undecim annis regnavit in Jerusalem.

Fecitque malum in oculis Domini Dei sui, nec erubuit [Col. 1402A] faciem Jeremiae prophetae, loquentis ad se ex ore Domini.

A rege quoque Nabuchodonosor recessit, qui adjuraverat eum per Deum.

Et induravit cervicem suam et cor, ut non reverteretur ad Dominum Deum Israel.

Sed et universi principes sacerdotum, et populus, praevaricati sunt inique juxta universas abominationes gentium, et polluerunt domum Domini, quam sanctificaverat sibi in Jerusalem.

Mittebat autem Dominus Deus patrum suorum ad illos per manum nuntiorum suorum, de nocte consurgens, et quotidie commonens, eo quod parceret populo et habitaculo suo.

At illi subsannabant nuntios Dei, et parvipendebant sermones ejus, illudebantque prophetis, donec ascenderet furor Domini in populum ejus, et esset nulla curatio.

Adduxit enim super eos regem Chaldaeorum, et interfecit juvenes eorum gladio in domo sanctuarii [Col. 1402B] sui.

Non est misertus adolescentis, et virginis, et senis, nec decrepiti quidem, sed omnes tradidit in manibus ejus.

Universaque vasa domus Domini, tam majora quam minora, et thesauros templi, et regis, et principum, transtulit in Babylonem:

Incenderunt hostes domum Dei, destruxeruntque murum Jerusalem, universas turres combusserunt, et quidquid pretiosum fuerat, demoliti sunt.

Si quis evaserat gladium, ductus in Babylonem servivit regi et filiis ejus, donec imperaret rex Persarum, ut compleretur sermo Domini ex ore Jeremiae, et celebraret terra sabbata sua:

Cunctis enim diebus desolationis egit sabbatum, usque dum complerentur septuaginta anni:

Anno autem primo Cyri regis Persarum ad explendum sermonem Domini, quem locutus fuerat per os Jeremiae, suscitavit Dominus spiritum Cyri regis [Col. 1402C] Persarum, qui jussit praedicari in universo regno suo, etiam per scripturam, dicens:

Haec dicit Cyrus rex Persarum: Omnia regna terrae dedit mihi Dominus Deus coeli, et ipse praecepit mihi, ut aedificarem ei domum in Jerusalem, quae est in Judaea:

Quis ex vobis est in omni populo ejus? sit Dominus Deus suus cum eo, et ascendat.


[Col. 1401] Explicit liber Paralipomenon, Hebraice, Verba Dierum.




[Col. 1401]
[LIBER EZRAE.]



[a 1Kb] PRAEFATIO HIERONYMI IN EZRAM.

[Col. 1401D] Utrum difficilius sit, facere quod poscitis, an negare, necdum statui. Nam neque vobis aliquid imperantibus abnuere, sententiae est: et magnitudo oneris impositi ita cervices premit, ut ante sub fasce ruendum sit, quam levandum. Accedunt ad hoc invidorum [Col. 1402D] studia, qui omne quod scribimus, reprehendendum putant: et interdum contra se conscientia repugnante, publice lacerant quae occulte legunt; in tantum ut clamare compellar, et dicere: Domine, libera animam meam a labiis iniquis et a [Col. 1403A] lingua dolosa (Psal. CXIX, 2). Tertius annus est quod semper scribitis atque rescribitis, ut Ezrae librum [a 1Kb] vobis de Hebraeo transferam: quasi non habeatis Graeca et Latina volumina: aut quidquid illud est quod a nobis vertitur, non statim ab omnibus [Al. hominibus] conspuendum sit. Frustra autem, ut ait [b 1Kb] quidam, niti, neque aliud fatigando nisi odium quaerere, extremae dementiae est. Itaque obsecro vos, mi Domnion et Rogatiane charissimi, ut privata lectione contenti, librum non efferatis in publicum, nec fastidiosis ingeratis cibos, vitetisque eorum supercilium, qui judicare tantum de aliis, et ipsi facere nihil noverunt. Si qui autem fratrum sunt, quibus nostra non displicent, his tribuatis exemplar, admonentes ut Hebraea nomina, quorum [Col. 1403B] grandis in hoc volumine copia est, distincte et per intervalla transcribant. Nihil enim proderit emendasse librum, nisi emendatio librariorum diligentia conservetur. Nec quemquam moveat quod unus a nobis editus liber est: nec apocryphorum tertii et quarti [c 1Kb] somniis delectetur: quia et apud Hebraeos Ezrae Neemiaeque sermones in unum volumen coarctantur: et quae non habentur apud illos, nec de viginti quatuor senibus [d 1Kb] sunt, procul abjicienda. Si quis autem Septuaginta vobis opposuerit Interpretes, quorum exemplaria varietas ipsa, lacerata et [e 10Kb] [Col. 1404A] eversa demonstrat (nec potest utique verum asseri quod diversum est), mittite eum ad Evangelia: in quibus multa ponuntur quasi de Veteri Testamento, quae apud Septuaginta Interpretes non habentur, velut illud, Quoniam Nazaraeus vocabitur: et, Ex Aegypto vocavi filium meum: et, Videbunt in quem compunxerunt; multaque alia, quae latiori [f 1Kb] operi reservamus: et quaerite ab eo ubi scripta sint. Cumque proferre non potuerit, vos legite de his exemplaribus quae [g 1Kb] nuper a nobis edita, maledicorum quotidie linguis confodiuntur. Sed ut ad compendium veniam, certe quod illaturus sum, aequissimum est. Edidi aliquid quod non habetur in Graeco, vel aliter habetur quam a me versum est? Quid [h 1Kb] interpretem laniant? interrogent Hebraeos: et ipsis [Col. 1404B] auctoribus, translationi meae vel arrogent vel derogent fidem. Porro aliud est, [i 1Kb] si clausis, quod dicitur, oculis mihi volunt maledicere, et non imitantur Graecorum studium ac benevolentiam, qui post Septuaginta Translatores, jam Christi Evangelio coruscante, Judaeos et Ebionitas Legis veteris interpretes, Aquilam videlicet, et Symmachum, et Theodotionem, et curiose legunt, et per Origenis laborem in , Ecclesiis dedicarunt. Quanto magis Latini grati esse deberent, quod exsultantem cernerent Graeciam [j 1Kb] a se aliquid mutuari? Primum enim magnorum [Col. 1405A] sumptuum est et infinitae difficultatis, exemplaria posse habere omnia: deinde etiam qui habuerint, et Hebraei sermonis ignari sunt, magis errabunt, ignorantes quis e multis verius dixerit. Quod etiam [a 1Kb] sapientissimo cuidam nuper apud Graecos accidit, ut interdum Scripturae sensum [b 1Kb] relinquens, uniuscujusque interpretis sequeretur errorem. Nos autem qui Hebraeae linguae saltem parvam habemus scientiam, et Latinus nobis utcumque sermo non deest: [Col. 1406A] et de aliis magis possumus judicare, et ea quae ipsi intelligimus, in nostra lingua promere. Itaque licet et excetra [c 1Kb] sibilet, victorque Sinon [d 1Kb] incendia jactet (Aeneid. lib. II): numquam meum, juvante Christo, silebit eloquium: etiam praecisa lingua balbutiet. Legant qui volunt: qui nolunt abjiciant. Eventilent apices, litteras calumnientur: magis vestra charitate provocabor ad studium, quam illorum detractione et odio deterrebor.



INCIPIT LIBER EZRAE.
[Col. 1405]

[Cap. I.] In anno primo Cyri regis [a 1Kb] Persarum, ut compleretur verbum Domini ex ore Jeremiae, suscitavit Dominus spiritum Cyri regis Persarum: et transduxit vocem in universo regno suo, etiam per scripturam, dicens:

Haec dicit Cyrus rex Persarum: Omnia regna terrae dedit mihi Dominus Deus coeli, et ipse praecepit mihi ut aedificarem ei domum in Jerusalem, quae est in Judaea. Quis est in vobis de universo populo ejus? [Col. 1405C] Sit Deus illius cum ipso. Ascendat Jerusalem, quae est in Judaea, et aedificet domum Domini Dei Israel, ipse est Deus qui est in Jerusalem. Et omnes reliqui in cunctis locis ubicumque habitant, adjuvent eum viri de loco suo, argento et auro, et substantia, et pecoribus, excepto quod voluntarie offerunt templo Dei, quod est in Jerusalem.

Et surrexerunt principes patrum de Juda, et Benjamin, et sacerdotes, et Levitae, et omnis cujus Deus suscitavit [b 1Kb] spiritum, ut ascenderent ad aedificandum templum Domini, quod erat in Jerusalem. Universique qui erant in circuitu, adjuverunt manus corum in vasis argenteis et aureis, in substantia, in jumentis, in supellectili, exceptis his quae sponte obtulerant. Rex quoque Cyrus protulit vasa templi Domini, quae tulerat Nabuchodonosor de Jerusalem, et posuerat ea in templo Dei sui.

Protulit autem ea Cyrus rex Persarum per manum Mithridatis filii Gazabar, et annumeravit ea Sassabasar principi Judae. Et hic est numerus eorum: [Col. 1405D] phialae aureae triginta, phialae argenteae mille, cultri viginti novem, scyphi aurei triginta, scyphi argentei secundi quadringenti decem: vasa alia mille. Omnia vasa aurea et argentea quinque millia quadringenta: [Col. 1406B] universa tulit Sassabasar, cum his qui ascendebant de transmigratione Babylonis in Jerusalem.

[Cap. II.] Hi sunt autem filii provinciae qui ascenderunt de captivitate, quam transtulerat Nabuchodonosor rex Babylonis in Babylonem, et reversi sunt in Jerusalem et Judam, unusquisque in civitatem suam. Qui venerunt cum Zorobabel, Jesua: Neemia, Saraia, Raelaia, Mardochai, [c 1Kb] Belsan, Mesphar, Beguai, Reum, Baana. Numerus virorum populi Israel:

[Col. 1406C] Filii [d 1Kb] Pharos, duo millia centum septuaginta duo; filii Sephetia, trecenti septuaginta duo; filii Area, septingenti septuaginta quinque; filii Phaeth Moab, filiorum Josue Joab, duo millia octingenti duodecim; filii Elam, mille ducenti quinquaginta quatuor; filii Zethua, nongenti quadraginta quinque; filii Zachai, septingenti sexaginti; filii Bani, sexcenti quadraginta duo; filii Bebai, sexcenti viginti tres; filii Azgad, mille ducenti viginti duo; filii Adonicam, sexcenti sexaginta sex; filii Beguai, duo millia quinquaginta sex; filii Adio, quadringenti quinquaginta quatuor; filii Ather qui erant ex [e 1Kb] Ezechia, nonaginta octo; filii Bezai, trecenti viginti tres; filii Jora, centum duodecim; filii Asom, ducenti viginti tres; filii Gebbar, nonaginta quinque; filii Beth-Leem, centum viginti tres; viri Netupha, quinquaginta sex: viri Anathoth, centum viginti octo; filii Azmaveth, quadraginta duo; filii Cariath-Arim, Cephira, et Beroth, septingenti quadraginta tres; filii Arama et Gaba, sexcenti viginti unus; viri Machinas, centum viginti [Col. 1406D] duo; viri Beth-El et [f 1Kb] Ai, ducenti viginti tres; filii Nebo, quinquaginta duo; filii Megbis, centum quinquaginta sex; filii Elam alterius, mille ducenti quinquaginta quatuor: filii Arim, trecenti viginti; filii [Col. 1407A] Lod, Adid, et Ono, septingenti viginti quinque; filii Jeriho, trecenti quadraginta quinque; filii Senaa, tria millia sexcenti triginta.

Sacerdotes: [a 1Kb] filii Idaia in domo Jesuae, nongenti septuaginta tres; filii Emmer, mille quinquaginta duo; [b 1Kb] filii Pheshur, mille ducenti quadraginta septem; filii Arim, mille decem et septem.

Levitae: filii Jesuae, et Cedmiel filiorum Odevia, septuaginta quatuor. Cantores: filii Asaph, centum viginti octo. Filii Janitorum: filii Sellum, filii Ater, filii Telmon, filii Accub, filii Hatita, filii Sobai: universi centum triginta novem. Nathinaei: filii Siha, filii Asupha, filii Tebbaoth, filii Ceros, filii Siaa, filii Phadon, filii Lebana, filii Agaba, filii Accub, filii Agab, filii Semlai, filii Anan, filii Gaddel, filii Gaer, filii Raaia, filii Rasin, filii Necoda, filii Gazem, filii Aza, filii Phasea, filii Besee, filii Asennaa, filii Munim, filii Nephusim, filii Becbuc, filii Acupha, filii Arur, filii Besluth, filii Maida, filii Arsa, filii Bercos, filii Sisara, filii Thema, filii Nasia, filii Athupha.

[Col. 1407B] Filii servorum Salomonis, filii Sotei, filii Sopheret, filii Pharuda, filii lala, filii Dercon, filii Geddel, filii Saphatia, filii Atil, filii Phochereth, qui erant de Asebaim, filii Amni: omnes Nathinaei, et filii servorum Salomonis, trecenti nonaginta duo.

Et hi qui ascenderunt de Thelmelaa [Al. Thelmala], Thelarsa, Cherub, [c 1Kb] Eddon, Emmer, et non potuerunt indicare domum patrum suorum et semen suum, utrum ex Israel essent. Filii Dalaia, filii Tobia, filii Necoda, sexcenti quinquaginta duo.

Et de filiis sacerdotum: Filii Hobia, filii Accos, filii Berzellai, qui accepit de filiabus Berzellai Galaaditis uxorem, et vocatus est nomine eorum: hi quaesierunt scripturam genealogiae suae, et non invenerunt, et ejecti sunt de sacerdotio.

Et dixit Athersatha eis ut non comederent de sancto sanctorum, donec surgeret sacerdos doctus atque perfectus. Omnis multitudo quasi unus, quadraginta duo millia trecenti sexaginta, exceptis servis eorum [Col. 1407C] et ancillis, qui erant septem millia trecenti triginta septem: et in ipsis cantores atque cantatrices ducenti. Equi eorum septingenti triginta sex; muli eorum, ducenti quadraginta quinque; cameli eorum, quadringenti triginta quinque; asini eorum, sex millia septingenti viginti.

Et de principibus patrum, cum ingrederentur templum Domini, quod est in Jerusalem, sponte obtulerunt in domum Dei ad exstruendam eam in loco suo. Secundum vires suas dederunt impensas operis, auri solidos [d 1Kb] sexaginta millia et mille, argenti minas quinque millia, et vestes sacerdotales centum. Habitaverunt ergo sacerdotes, et Levitae, et de populo, et cantores, et janitores, et Nathinaei, in urbibus suis, universusque Israel in civitatibus suis.

[Cap. III.] Jamque venerat mensis septimus, et erant filii Israel in civitatibus suis: congregatus est ergo populus quasi vir unus in Jerusalem, et surrexit Josue filius Josedec, et fratres ejus sacerdotes, [Col. 1408A] et Zorobabel filius Salathiel, et fratres ejus, et aedificaverunt altare Dei Israel, ut offerrent in eo holocautomata, sicut scriptum est in lege [e 1Kb] Mosi viri Dei. Collocaverunt autem altare [f 1Kb] Dei super bases suas, deterrentibus eos per circuitum populis terrarum, et obtulerunt super illud holocaustum Domino mane et vespere: feceruntque solemnitatem Tabernaculorum, sicut scriptum est, et holocaustum diebus singulis per ordinem secundum praeceptum opus diei in die suo. Et post haec holocaustum juge, tam in kalendis quam in universis solemnitatibus Domini, quae erant consecratae, et in omnibus in quibus ultro offerebatur munus Domino. A primo die mensis septimi coeperunt offerre holocaustum Domino; porro templum Dei fundatum necdum erat. Dederunt autem pecunias latomis et caementariis: cibum quoque, et potum, et oleum, Sydoniis Tyriisque, ut deferrent ligna cedrina de Libano ad mare Joppe, juxta quod praeceperat Cyrus rex Persarum eis.

Anno autem secundo adventus eorum ad templum [Col. 1408B] Dei in Jerusalem, mense secundo, coeperunt Zorobabel filius Salathiel, et Josue filius Josedec, et reliqui de fratribus eorum sacerdotes, et Levitae, et omnes qui venerant de captivitate in Jerusalem, et constituerunt Levitas a viginti annis et supra, ut urgerent opus Domini. Stetitque Josue et filii ejus, et fratres ejus: Cedmiel et filii ejus, [g 1Kb] et filii Juda, quasi vir unus, ut instarent super eos qui faciebant opus in templo Dei: filii Enadad, et filii eorum, et fratres eorum Levitae.

Fundato igitur a caementariis templo Domini, steterunt sacerdotes in ornatu suo cum tubis, et Levitae filii Asaph in cymbalis, ut laudarent Deum per manus David regis Israel. Et concinnebant in hymnis et confessione Domino: Quoniam bonus, quoniam in aeternum misericordia ejus super Israel. Omnis quoque populus vociferabatur clamore magno in laudando Dominum, eo quod fundatum esset templum Domini: plurimi etiam de sacerdotibus et Levitis, et [Col. 1408C] principes patrum, [h 1Kb] seniores, qui viderant templum prius, cum fundatum esset [i 1Kb] hoc templum in oculis eorum, flebant voce magna: et multi vociferantes in laetitia, elevabant vocem. Nec poterat quisquam agnoscere vocem clamoris laetantium, et vocem fletus populi: commixtim enim populus vociferabatur clamore magno, et vox audiebatur procul.

[Cap. IV.] Audierunt autem hostes Judae et Benjamin quia filii captivitatis aedificarent templum Domino Deo Israel; et accedentes ad Zorobabel et ad principes patrum, dixerunt eis: Aedificemus vobiscum quia ita ut vos, quaerimus Deum vestrum: ecce nos immolamus victimas a diebus Asor-Addan regis Assur, qui adduxit nos huc. Et dixit eis Zorobabel. et Josue, et reliqui principes patrum Israel: Non est vobis et nobis ut aedificemus domum Deo nostro, sed nos ipsi soli aedificabimus Domino Deo nostro sicut praecepit nobis Cyrus rex Persarum.

Factum est igitur ut populus terrae impediret manus [Col. 1409A] populi Judae, et turbaret eos in aedificando. Conduxerunt quoque [Al. autem] adversus eos consiliatores, ut destruerent consilium eorum omnibus diebus Cyri regis Persarum, et usque ad regnum Darii regis Persarum.

In regno autem Assueri, in principio regni ejus, scripserunt accusationem adversus habitatores Judae et Jerusalem. Et in diebus Artaxerxis scripsit Beselam Mithridates, et Thabeel, et reliqui qui erant in consilio eorum, ad Artaxerxem regem Persarum: epistola autem accusationis scripta erat Syriace, et legebatur sermone Syro. Reum Beelteem, et Samsai scriba scripserunt epistolam unam de Jerusalem Artaxerxi regi, hujuscemodi: Reum Beelteem, et Samsai scriba, et reliqui consiliatores eorum, Dinaei, [a 1Kb] et Apharsathchaei, Terphalaei, Apharsaei, Erchuaei, Babylonii, Susanechaei, [b 1Kb] Deaei, Elamitae, et caeteri de gentibus quas transtulit Asenaphar magnus et gloriosus: et habitare eas fecit in civitatibus Samariae, et in reliquis regionibus trans flumen in pace.

[Col. 1409B] Hoc est exemplar epistolae quam miserunt ad eum:


ARTAXERXI REGI, SERVI TUI, VIRI QUI SUNT TRANS FLUVIUM, SALUTEM DICUNT.

Notum sit regi, quia Judaei, qui ascenderunt a te ad nos, venerunt in Jerusalem civitatem rebellem et pessimam, quam aedificant, exstruentes muros ejus, et parietes componentes. Nunc igitur notum sit regi, quia si civitas illa aedificata fuerit, et muri ejus instaurati, tributum, et vectigal, et annuos redditus non dabunt, et usque ad reges haec noxa perveniet. Nos autem memores salis, quod in palatio comedimus, et quia laesiones regis videre nefas ducimus, idcirco misimus et nuntiavimus regi, ut recenseas in libris historiarum patrum tuorum, et invenies scriptum in commentariis: et scies quoniam urbs illa, urbs rebellis est, et nocens regibus et provinciis, et bella concitantur in ea ex diebus antiquis: quamobrem et civitas ipsa destructa est. Nuntiamus nos regi, quoniam si civitas illa aedificata [Col. 1409C] fuerit, et muri ipsius instaurati, possessionem trans fluvium non habebis.

Verbum misit rex ad Reum Beelteem, et Samsai scribam, et ad reliquos qui erant in consilio eorum habitatores Samariae, et caeteris trans fluvium, salutem dicens et pacem.

Accusatio, quam misistis ad nos, manifeste lecta est coram me. Et a me praeceptum est: et recensuerunt, inveneruntque quoniam civitas illa a diebus antiquis adversum reges rebellat, et seditiones, et praelia concitantur in ea: nam et reges fortissimi fuerunt in Jerusalem, qui et dominati sunt omni regioni, quae trans fluvium est: tributum quoque et vectigal, et redditus accipiebant. Nunc ergo audite sententiam: ut prohibeatis viros illos, et urbs illa non aedificetur, donec si forte a me jussum fuerit. Videte ne negligenter hoc impleatis, et paulatim crescat malum contra reges.

Itaque exemplum edicti Artaxerxis regis lectum est coram Reum, et Samsai scriba, et consiliariis eorum: [Col. 1409D] et abierunt festini in Jerusalem ad Judaeos, et prohibuerunt eos in brachio et robore. Tunc intermissum est opus domus Domini in Jerusalem, et non fiebat usque ad annum secundum regni Darii regis Persarum.

[Cap. V.] Prophetaverunt autem Aggaeus propheta [Col. 1410A] et Zacharias filius Addo, prophetantes ad Judaeos, qui erant in Judaea et Jerusalem, in nomine Dei Israel. Tunc surrexerunt Zorobabel filius Salathiel, et Josue filius Josedec, et coeperunt aedificare templum Dei in Jerusalem, et cum eis prophetae Dei adjuvantes eos.

In ipso tempore venit ad eos [c 1Kb] Thathannai, qui erat dux trans flumen, et Stharbuzanai, et consiliarii eorum: sicque dixerunt eis: Quis dedit vobis consilium, ut domum hanc aedificaretis, et muros hos instauraretis? Ad quod respondimus eis, quae essent nomina hominum auctorum illius aedificationis. Oculus autem Dei eorum factus est super senes [Al. seniores] Judaeorum, et non potuerunt inhibere eos. Placuitque ut res ad Darium referretur, et tunc satisfacerent adversus accusationem illam.

Exemplar epistolae, quam misit Thathannai dux regionis trans flumen, et Stharbuzanai, et consiliatores ejus Arphasachaei, qui erant trans flumen, ad Darium regem. Sermo quem miserant ei, sic [Col. 1410B] scriptus erat.


DARIO REGI PAX OMNIS.

Notum sit regi, isse nos ad Judaeam provinciam, ad domum Dei magni, quae aedificatur lapide impolito, et ligna ponuntur in parietibus, opusque illud diligenter exstruitur, et crescit in manibus eorum. Interrogavimus ergo senes illos, et ita diximus eis: Quis dedit vobis potestatem ut domum hanc aedificaretis, et muros hos instauraretis? Sed et nomina eorum quaesivimus ab eis, ut nuntiaremus tibi, quae scripsimus nomina virorum, qui sunt principes in eis. Hujuscemodi autem sermonem responderunt nobis, dicentes: Nos sumus servi Dei coeli et terrae, et aedificamus templum, quod erat exstructum ante hos annos multos, quodque rex [d 1Kb] Israel magnus aedificaverat, et exstruxerat. Postquam autem ad iracundiam provocaverunt patres nostri Deum coeli, tradidit eos in manus Nabuchodonosor regis Babylonis Chaldaei, domum quoque hanc destruxit, et [Col. 1410C] populum ejus transtulit Babylonem.

Anno autem primo Cyri regis Babylonis, Cyrus rex proposuit edictum, ut domus Dei haec aedificaretur. Nam et vasa templi [e 1Kb] Dei aurea et argentea, quae Nabuchodonosor tulerat de templo, quod erat in Jerusalem, et asportaverat ea in templum Babylonis, protulit Cyrus rex de templo Babylonis, et data sunt Sassabasar vocabulo, quem et principem constituit, dixitque ei: Haec vasa tolle, et vade, et pone ea in templo, quod est in Jerusalem, et domus Dei aedificetur in loco suo. Tunc itaque Sassabasar ille venit et posuit fundamenta templi Dei in Jerusalem, et ex eo tempore usque nunc aedificatur, et necdum completum est.

Nunc ergo, si videtur regi bonum, recenseat in bibliotheca regis, quae est in Babylone, utrumnam a Cyro rege jussum sit ut aedificaretur domus Dei in Jerusalem, et voluntatem regis super hac remittat ad nos.

[Col. 1410D] [Cap. VI.] Tunc Darius rex praecepit: et recensuerunt in bibliotheca librorum, qui erant repositi in Babylone, et inventum est in Ecbatanis, quod est castrum in [f 1Kb] Medena provincia, volumen unum, talisque scriptus erat in eo commentarius:

Anno primo Cyri regis: Cyrus rex decrevit ut domus Dei, quae est in Jerusalem, aedificaretur in [Col. 1411A] loco ubi immolent hostias, et ut ponant fundamenta supportantia altitudinem cubitorum [a 1Kb] sexaginta, et latitudinem cubitorum sexaginta, ordines de lapidibus impolitis tres, et sic ordines de lignis novis: sumptus autem de domo regis dabuntur. Sed et vasa templi Dei aurea et argentea, quae Nabuchodonosor tulerat de templo Jerusalem, et attulerat ea in Babylonem, reddantur et referantur in templum Jerusalem in locum suum; quae et posita sunt in templo Dei.

Nunc ergo Thathannai [Al Tannae] dux regionis, quae est trans flumen, Stharbuzanai, et consiliarii vestri Apharsachaei, qui estis trans flumen, procul recedite ab illis, et dimittite fieri templum [b 1Kb] Dei illud a duce Judaeorum et a senioribus eorum, domum Dei illam aedificent in loco suo. Sed et a me praeceptum est, quid oporteat fieri a presbyteris Judaeorum illis, ut aedificetur domus Dei, scilicet, ut de arca regis, id est, de tributis, quae dantur de regione trans flumen, studiose sumptus dentur viris [Col. 1411B] illis, ne impediatur opus. Quod si necesse fuerit, et vitulos, et agnos, et haedos in holocaustum Deo coeli, frumentum, sal, vinum, et oleum, secundum ritum sacerdotum, qui sunt in Jerusalem, detur eis per singulos dies, ne sit in aliquo querimonia. Et offerant oblationes Deo coeli, orentque pro vita regis et filiorum ejus. A me ergo positum est decretum, ut omnis homo qui hanc mutaverit jussionem, tollatur lignum de domo ipsius, et erigatur, et configatur in eo: domus autem ejus publicetur. Deus autem, qui habitare fecit nomen suum ibi, dissipet omnia regna, et populum qui extenderit manum suam ut repugnet, et dissipet domum Dei illam, quae est in Jerusalem. Ego Darius statui decretum quod studiose impleri volo.

Igitur Thathannai dux regionis trans flumen, et Stharbuzanai, et consiliarii ejus, secundum quod praeceperat Darius rex, sic diligenter exsecuti sunt. Seniores autem Judaeorum aedificabant, et prosperabantur [Col. 1411C] juxta prophetiam Aggaei prophetae, et Zachariae filii Addo: et aedificaverunt et construxerunt, jubente Deo Israel, et jubente Cyro, et Dario, et Artaxerxe, regibus Persarum: et compleverunt domum Dei istam usque ad diem tertium mensis Adar, qui est annus sextus regni Darii regis.

Fecerunt autem filii Israel, sacerdotes et Levitae, et reliqui filiorum transmigrationis, dedicationem domus Dei in gaudio. Et obtulerunt in dedicationem domus Dei vitulos centum, arietes ducentos, agnos quadringentos, hircos caprarum pro peccato totius Israel, duodecim, juxta numerum tribuum Israel. Et statuerunt sacerdotes in ordinibus suis, et Levitas in vicibus suis, super opera Dei in Jerusalem, sicut scriptum est in libro Mosi. Fecerunt autem filii Israel transmigrationis Pascha, quartadecima die mensis primi. Purificati enim fuerant sacerdotes et Levitae quasi unus: omnes mundi ad immolandum pascha universis filiis transmigrationis, et fratribus suis sacerdotibus, et sibi. Et comederunt filii [Col. 1411D] Israel, qui reversi fuerant de transmigratione, et omnes qui se separaverant a coinquinatione gentium terrae ad eos, ut quaererent Dominum Deum Israel. Et fecerunt solemnitatem azymorum septem diebus in laetitia, quoniam laetificaverat eos Dominus, et converterat cor regis Assur ad eos, ut adjuvaret manus eorum in opere domus Domini Dei Israel.

[Cap. VII.] Post haec autem verba, in regno Artaxerxis regis Persarum, Ezras filius Saraiae, filii Azariae, filii Helciae, filii Sellum, filii Sadoc, filii [c 1Kb] Ahitob, filii Amariae, filii Azariae, filii Maraioth, filii Zaraiae, filii Ozi, filii Bocci, filii Abisue, filii Phinees, [Col. 1412A] filii Eleazar, filii Aaron sacerdotis ab initio. Ipse Ezras ascendit de Babylone, et ipse scriba velox in lege Mosi, quam dedit Dominus Deus Israel: et dedit ei rex secundum manum Domini Dei ejus super eum, omnem petitionem ejus. Et ascenderunt de filiis Israel, et de filiis sacerdotum, et de filiis Levitarum, et de cantoribus, et de janitoribus, et de Nathinaeis, in Jerusalem, anno septimo Artaxerxis regis. Et venerunt in Jerusalem mense quinto, ipse est annus septimus regis. Quia in primo die mensis primi coepit ascendere de Babylone, et in primo die mensis quinti venit in Jerusalem, juxta manum Dei sui bonam super se. Ezras enim paravit cor suum, ut investigaret legem Domini, et faceret et doceret in Israel praeceptum et judicium.

Hoc est autem exemplar epistolae edicti, quod dedit rex Artaxerxes Ezrae sacerdoti, scribae erudito in sermonibus et praeceptis Domini, et caeremoniis ejus in Israel.


[Col. 1412B] ARTAXERXES REX REGUM EZRAE SACERDOTI, SCRIBAE LEGIS DEI COELI DOCTISSIMO, SALUTEM.

A me decretum est, ut cuicumque placuerit in regno meo de populo Israel, et de sacerdotibus ejus, et de Levitis, ire in Jerusalem, tecum vadat. A facie enim regis, et septem consiliatorum ejus, missus es, ut visites Judaeam et Jerusalem in lege Dei tui, quae est in manu tua: et ut feras argentum et aurum, quod rex et consiliatores ejus sponte obtulerunt Deo Israel, cujus in Jerusalem tabernaculum est. Et omne argentum et aurum quodcumque inveneris in universa provincia Babylonis, et populus offerre voluerit, et de sacerdotibus quae sponte obtulerint domui Dei sui, quae est in Jerusalem, libere accipe, et studiose eme de hac pecunia vitulos, arietes, agnos et sacrificia et libamina eorum, et offer ea super altare templi Dei vestri, quod est in Jerusalem. Sed et si quid tibi et fratribus tuis placuerit, de reliquo argento et auro ut faciatis, juxta voluntatem Dei vestri facite. Vasa quoque, quae dantur [Col. 1412C] tibi in ministerium domus Dei tui, trade in conspectu Dei in Jerusalem. Sed et caetera, quibus opus fuerit in domo Dei tui, quantumcumque necesse est ut expendas, [d 1Kb] dabitur de thesauro, et de fisco regis, et a me. Ego Artaxerxes, rex, statui atque decrevi omnibus custodibus arcae publicae, qui sunt trans flumen, ut quodcumque petierit a vobis Ezras sacerdos, scriba legis Dei coeli, absque mora detis, usque ad argenti talenta centum, et usque ad frumenti coros centum, et usque ad vini batos centum, et usque ad batos olei centum, sal vero absque mensura. Omne, quod ad ritum Dei coeli pertinet, tribuatur diligenter in domo Dei coeli: ne forte irascatur contra regnum regis et filiorum ejus. Vobisque notum facimus de universis sacerdotibus, et Levitis, et cantoribus, et janitoribus, Nathinaeis, et ministris domus Dei hujus, ut vectigal, et tributum, et annonas, non habeatis potestatem imponendi super eos. Tu autem, Ezra, secundum sapientiam Dei tui, quae est in manu tua, constitue judices et praesides, [Col. 1412D] ut judicent omni populo qui est trans flumen, his videlicet qui noverunt legem Dei tui, sed et imperitos docete libere. Et omnis qui non fecerit legem Dei tui, et legem regis diligenter, judicium erit de eo, sive in mortem, sive in exsilium, sive in condemnationem substantiae ejus, vel certe in carcerem.

Benedictus Dominus Deus patrum nostrorum, qui dedit hoc in corde regis, ut glorificaret domum Domini, quae est in Jerusalem, et in me inclinavit misericordiam suam coram rege et consiliatoribus ejus, et universis principibus regis potentibus.

[Col. 1413A] Et ego confortatus manu Domini Dei mei, quae erat in me, congregavi de Israel principes qui ascenderent mecum.

[Cap. VIII.] Hi sunt ergo principes familiarum, et genealogia eorum, qui ascenderunt mecum in regno Artaxerxis regis de Babylone. De filiis Phinees, Gerson. De filiis Ithamar, Daniel. De filiis David, Attus. De filiis Secheniae, de filiis Pharos, Zacharias: et cum eo numerati sunt viri centum quinquaginta. De filiis [a 1Kb] Phaeth-Moab, Elioenai filius Zarae, et cum eo ducenti viri. De filiis Secheniae, filius Ezechiel, et cum eo trecenti viri. De filiis Adden, Abed, filius Jonathan, et cum eo quinquaginta viri. De filiis Elam, Isaias filius Athaliae, et cum eo septuaginta viri. De filiis Saphatiae, Zebedia filius Michael, et cum eo octoginta viri. De filiis Joab, Obedia filius Jehiel, et cum eo ducenti decem et octo viri. De filiis Selomith, filius Josphiae, et cum eo centum sexaginta viri. De filiis Bebai, Zacharias filius Bebai, et cum eo viginti octo viri. De filiis Ezgad, Johanan [Col. 1413B] filius Eccetan, et cum eo centum et decem viri. De filiis Adonicam, qui erant novissimi: et haec nomina eorum: Elipheleth, et [b 1Kb] Jeiel, et Samaias, et cum eis sexaginta viri. De filiis Begui, [c 7Kb] Uthai et Zachur, et cum eis septuaginta viri.

Congregavi autem eos ad fluvium, qui decurrit ad [d 1Kb] Aava, et mansimus ibi tribus diebus: quaesivique in populo et in sacerdotibus de filiis Levi, et non inveni ibi. Itaque misi Eliezer, et Ariel, et Semeiam, et Elnathan, et Jarib, et alterum Elnathan, et Nathan, et Zachariam, et Mosollam principes: et Joiarib, et Elnathan sapientes. Et misi eos ad Eddo, qui est primus in Chasphiae loco, et posui in ore eorum verba, quae loquerentur ad Eddo, et fratres ejus Nathinaeos, in loco Chasphiae, ut adducerent nobis ministros domus Dei nostri. Et adduxerunt nobis per manum Dei nostri bonam super nos, virum doctissimum de filiis Mooli, filii Levi, filii Israel, et Sarabiam, et filios ejus et fratres ejus decem [Col. 1413C] et octo, et [e 1Kb] Asabiam, et cum eo Isaiam de filiis Merari, fratresque ejus et filios ejus viginti: et de Nathinaeis, quos dederat David et principes ad ministeria Levitarum, Nathinaeos ducentos viginti: omnes hi suis nominibus vocabantur.

Et praedicavi ibi jejunium juxta fluvium Aava, ut affligeremur coram Domino Deo nostro, et peteremus ab eo viam rectam nobis et filiis nostris, universaeque substantiae nostrae. Erubui enim petere a rege auxilium et equites, qui defenderent nos ab inimico in via: quia dixeramus regi: Manus Dei nostri est super omnes, qui quaerunt eum in bonitate: et imperium ejus et fortitudo ejus, et furor super omnes, qui derelinquunt eum. Jejunavimus autem, et rogavimus Deum nostrum pro hoc: et evenit nobis prospere. Et separavi de principibus sacerdotum duodecim, Sarabaiam, Asabiam, et cum eis de fratribus eorum decem. Appendique eis argentum et aurum, et vasa consecrata domus Dei [Col. 1413D] nostri, quae obtulerat rex et consiliatores ejus, et principes ejus, universusque Israel eorum, qui inventi fuerant: et appendi in manibus eorum argenti talenta sexcenta quinquaginta, et vasa argentea [Col. 1414A] centum, auri centum talenta: et crateres aureos viginti, qui habebant solidos millenos, et vasa aeris fulgentis optimi duo, pulchra, ut aurum. Et dixi eis: Vos sancti Domini, et vasa sancta, et argentum et aurum quod sponte oblatum est Domino Deo patrum nostrorum: vigilate et custodite donec appendatis coram principibus sacerdotum, et Levitarum, et ducibus familiarum Israel in Jerusalem, in thesaurum domus Domini. Susceperunt autem sacerdotes et Levitae pondus argenti, et auri, et vasorum, ut deferrent Jerusalem in domum Dei nostri.

Promovimus [f 1Kb] ergo a flumine Aava duodecimo die mensis primi, ut pergeremus Jerusalem: et manus Dei nostri fuit super nos, et liberavit nos de manu inimici et insidiatoris in via. Et venimus Jerusalem, et mansimus ibi diebus tribus. Die autem quarta appensum est argentum, et aurum, [g 1Kb] et vasa in domo Dei nostri per manum Meremoth filii Uriae sacerdotis, et cum eo Eleazar filius Phinees, cumque eis Jozabed filius Josue, et Noadaia filius Bennoi [Col. 1414B] Levitae, juxta numerum et pondus omnium: descriptumque est omne pondus in tempore illo.

Sed et qui venerant de captivitate filii transmigrationis, obtulerunt holocautomata Deo Israel, vitulos duodecim pro omni populo Israel, arietes nonaginta sex, agnos septuaginta septem, hircos pro peccato duodecim: omnia in holocaustum Domino. Dederunt autem edicta regis satrapis, qui erant de conspectu regis, et ducibus trans flumen, et elevaverunt populum et domum Dei.

[Cap. IX.] Postquam autem haec completa sunt, accesserunt ad me principes, dicentes: Non est separatus populus Israel, sacerdotes et Levitae, a populis terrarum, et de abominationibus eorum, Chananaei videlicet, et Hetthaei, et Pherezaei, et Jebusaei, et Ammonitarum, et Moabitarum, et Aegyptiorum, et Amorrhaeorum: tulerunt enim de filiabus eorum sibi et filiis suis, et commiscuerunt semen sanctum cum populis terrarum: manus etiam [Col. 1414C] principum et magistratuum fuit in transgressione hac prima. Cumque audissem sermonem istum, scidi pallium meum et tunicam, et evelli capillos capitis mei et barbae, et sedi moerens. Convenerunt autem ad me omnes, qui timebant verbum Dei Israel, pro transgressione eorum qui de captivitate venerant, et ego sedebam tristis usque ad sacrificium vespertinum: et in sacrificio vespertino surrexi de afflictione mea, et scisso pallio et tunica, curvavi genua mea, et expandi manus meas ad Dominum Deum meum, et dixi: Deus meus, confundor et erubesco levare faciem ineam ad te: quoniam iniquitates nostrae multiplicatae sunt super caput, et delicta nostra creverunt usque ad coelum, a diebus patrum nostrorum: sed et nos ipsi peccavimus graviter usque ad diem hanc, et in iniquitatibus nostris traditi sumus ipsi, et reges nostri, et sacerdotes nostri, in manum regum terrarum, in gladium, in captivitatem, in rapinam, et in confusionem vultus, [Col. 1414D] sicut et die hac. Et nunc quasi parum et ad momentum facta est deprecatio nostra apud Dominum Deum nostrum, ut dimitterentur nobis reliquiae, et daretur nobis [h 1Kb] paxillus in loco sancto ejus, et illuminaret [Col. 1415A] oculos nostros Deus noster, et daret nobis vitam modicam in servitute nostra, quia servi sumus, et in servitute nostra non dereliquit nos Deus noster, sed inclinavit super nos misericordiam coram rege Persarum, ut daret nobis vitam, et sublimaret domum Dei nostri, et exstrueret solitudines ejus, et daret nobis sepem [a 1Kb] in Juda et Jerusalem. Et nunc quid dicemus, Deus noster, post haec? quia dereliquimus mandata tua, quae praecepisti in manu servorum tuorum prophetarum, dicens: Terra, ad quam vos ingredimini ut possideatis eam, terra immunda est, juxta immunditiam populorum caeterarumque terrarum, abominationibus eorum qui repleverunt eam ab ore usque ad os coinquinatione sua. Nunc ergo filias vestras ne detis filiis eorum, et filias eorum ne accipiatis filiis vestris, et non quaeratis pacem eorum, et prosperitatem eorum, usque in aeternum: ut confortemini, et comedatis quae bona sunt terrae, et haeredes habeatis filios vestros usque in saeculum. Et post omnia quae venerunt super nos in operibus [Col. 1415B] nostris pessimis, et in delicto nostro magno, quia tu Deus noster liberasti nos de iniquitate nostra, et dedisti nobis salutem sicut est hodie, ut non converteremur et irrita faceremus mandata tua, neque matrimonia jungeremus cum populis abominationum istarum. Numquid iratus es nobis usque ad consummationem, ne dimitteres nobis reliquias ad salutem? Domine Deus Israel, justus es tu: quoniam derelicti sumus, qui salvaremur sicut die hac. Ecce, coram te sumus in delicto nostro. Non enim stari potest coram te super hoc.

[Cap. X.] Sic ergo orante Ezra, et implorante eo, et flente, et jacente ante templum Dei, collectus est ad eum de Israel coetus grandis nimis virorum et mulierum et puerorum, et flevit populus multo fletu. Et respondit Sechenias filius [b 1Kb] Jeiel de filiis Elam, et dixit Ezrae: Nos praevaricati sumus in Deum nostrum, et duximus uxores alienigenas de populis terrae, et nunc, si est poenitentia in Israel [Col. 1415C] super hoc, percutiamus foedus cum Domino Deo nostro, ut projiciamus universas uxores, et eos qui de his nati sunt, juxta voluntatem Domini et eorum qui timent praeceptum Domini Dei nostri: secundum legem fiat. Surge, tuum est decernere, nosque erimus tecum: confortare, et fac.

Surrexit ergo Ezras, et adjuravit principes sacerdotum et Levitarum, et omnem Israel, ut facerent secundum verbum hoc, et juraverunt. Et surrexit Ezras ante domum Dei, et abiit ad cubiculum Johanam filii Eliasib, et ingressus est illuc, panem non comedit, et aquam non bibit: lugebat enim in transgressione eorum, qui de captivitate venerant. Et missa est vox in Juda, et in Jerusalem omnibus filiis transmigrationis, ut congregarentur in Jerusalem: et omnis qui non venerit in tribus diebus juxta consilium principum et seniorum, auferetur universa substantia ejus, et ipse abjicietur de coetu transmigrationis.

Convenerunt igitur omnes viri Juda et Benjamin [Col. 1415D] in Jerusalem tribus diebus, ipse est mensis nonus, vigesimo die mensis: et sedit omnis populus in platea domus Dei, trementes pro peccato et pluviis. Et surrexit Ezras sacerdos, et dixit ad eos: Vos transgressi estis, et duxistis uxores alienigenas, ut adderetis super delictum Israel. Et nunc date confessionem Domino Deo patrum vestrorum, et facite [Col. 1416A] placitum ejus, et separamini a populis terrae, et ab uxoribus alienigenis. Et respondit universa multitudo, dixitque voce magna: Juxta verbum tuum ad nos, sic fiat.

Verumtamen quia populus multus est, et tempus pluviae, et non sustinemus stare foris, et opus non est diei unius vel duorum (vehementer quippe peccavimus in sermone isto) constituantur principes in universa multitudine: et omnes in civitatibus nostris qui duxerunt uxores alienigenas, veniant in temporibus statutis, et cum his seniores per civitatem et civitatem, et judices ejus, donec avertatur ira Dei nostri a nobis super peccato hoc.

Igitur Jonathan filius Azael, et Jaasia filius Thecue, steterunt super hoc, et Mosollam et Sebethai Levites adjuverunt eos: Feceruntque sic filii transmigrationis. Et abierunt, Ezras sacerdos, viri et principes familiarum, in domum patrum suorum, et omnes per nomina sua, et sederunt in die primo mensis decimi ut quaererent rem. Et consummati [Col. 1416B] sunt omnes viri, qui duxerant uxores alienigenas, usque ad diem primam mensis primi.

Et inventi sunt de filiis sacerdotum, qui duxerant uxores alienigenas. De filiis Josue filii Josedec, et fratres ejus, Maasia, et Eliezer, et Jarib, et Godolia. Et dederunt manus suas ut ejicerent uxores suas, et pro delicto suo arietem de ovibus offerrent. Et de filiis Emmer, Anani, et Zebedia. Et de filiis Arim, [c 1Kb] Maasia, et Elia, et Semeia, et Jehiel, et Ozias. Et de filiis Pheshur, Elioenai, Maasia, Ismael, Nathanael, Jozabed, et Elasa. Et de filiis Levitarum, Jozabed, et Semei, et Celaia, ipse est Calita, Phataia, Juda, et Eliezer. Et de cantoribus, Eliasib. Et de janitoribus, Sellum, et Telem, et Uri. Et ex Israel, de filiis Pharos, Remeia, et Jezia, et Melchia, et Miamin, et Eliezer, et Melchia, et Banea. Et de filiis Elam, Mathania, Zacharias, et Jehiel, et Abdi, et Jerimoth, et Elia. Et de filiis Zetha, Elioenai, Eliasib, Mathania, et Jerimuth, et Zabed, et Aziza. Et de [Col. 1416C] filiis Bebai, Johanan, Anania, Zabbai, Athalai. Et de filiis Bani, Mosollam, et Melluch, et Adaia, Jasub, et Saal et Ramoth. Et de filiis [d 1Kb] Phaeth Moab, Edna, et Chalal, Banaias, Maasias, Mathanias, Beseleel, et Bennui, et Manasse. Et de filiis Erem, Eliezer, Jesue, Melchias, Semeias, Simeon, Benjamin, Maloch, Samarias. De filiis Asom. Mathanai, Matthetha, Zabed, Eliphelet, Jermai, Manasse, Semei. De filiis Bani, Maadi, Amram, et Uel, Baneas, et Badaias, Cheliau, Vania, Marimuth, et Eliasib, Mathanias, Mathanai, et Jasi, et Bani, et Bennui, Semei, et Salmias, et Nathan, et Adaias, Mecnedabai [Al. Mechnebedai], Sisai, Sarai, Ezrel, et Selemiau, Semeria, Sellum, Amaria, Joseph. De filiis Nebo, Jeiel, Mathathia, Zabed, Zabina [e 1Kb] Jeddu, et Joel, Bannaia. Omnes hi acceperunt uxores alienigenas, et fuerunt ex eis mulieres, quae pepererant filios.


VERBA NEEMIAE FILII [f 7Kb] HECHLIAE.

[Lib. II.---Cap. I.] Et factum est in mense Casleu, [Col. 1416D] anno vicesimo, et ego eram in Susis castro. Et venit Anani unus de fratribus meis, ipse et viri ex Juda: et interrogavi eos de Judaeis, qui remanserant et supererant de captivitate, et de Jerusalem. Et dixerunt mihi: Qui remanserunt, et relicti sunt de captivitate ibi in provincia, in afflictione magna sunt, et in opprobrio: et murus Jerusalem dissipatus [Col. 1417A] est et portae ejus combustae sunt igni. Cumque audissem verba hujuscemodi, sedi, et flevi, et luxi diebus multis: et jejunabam, et orabam ante faciem Dei coeli. Et dixi: Quaeso, Domine Deus coeli fortis, magne atque terribilis, qui custodis pactum et misericordiam cum his qui te diligunt, et custodiunt mandata tua: fiat auris tua auscultans [Al. fiant aures tuae auscultantes], et oculi tui aperti, ut audias orationem servi tui, quam ego oro coram te hodie, nocte et die, pro filiis Israel servis tuis, et confiteor pro peccatis filiorum Israel, quibus peccaverunt tibi: et ego et domus patris mei peccavimus, vanitate seducti sumus, et non custodivimus mandatum tuum, et caeremonias, et judicia, quae praecepisti Mosi servo tuo. Memento verbi, quod mandasti Mosi famulo tuo, dicens: Cum transgressi fueritis, ego dispergam vos in populos: et si revertamini ad me, et custodiatis mandata mea, et faciatis ea, etiamsi abducti fueritis ad extrema coeli, inde congregabo vos, et inducam [Al. reducam] in locum, [Col. 1417B] quem elegi, ut habitaret nomen meum ibi. Et ipsi servi tui, et populus tuus, quos redemisti in fortitudine tua magna, et in manu tua valida. Obsecro, Domine, sit auris tua attendens ad orationem servi tui, et ad orationem servorum tuorum, qui volunt timere nomen tuum: et dirige servum tuum hodie, et da ei misericordiam ante virum hunc. Ego enim eram pincerna regis.

[Cap. II.] Factum est autem in mense Nisan, anno vicesimo Artaxerxis regis: et vinum erat ante eum, et levavi vinum, et dedi regi: et eram quasi languidus ante faciem ejus. Dixitque mihi rex: Quare vultus tuus tristis est, cum te aegrotum non videam? non est hoc frustra, sed malum nescio quod in corde tuo est. Et timui valde, ac nimis: et dixi regi: Rex, in aeternum vive: quare non moereat vultus meus, quia civitas domus sepulcrorum patris mei deserta est, et portae ejus combustae sunt igni? Et ait mihi rex: Pro qua re postulas? Et oravi Deum [Col. 1417C] coeli, et dixi ad regem: Si videtur regi bonum, et si placet servus tuus ante faciem tuam, ut mittas me in Judaeam, ad civitatem sepulcri patris mei, et aedificabo eam. Dixitque mihi rex, et regina, quae sedebat juxta eum: Usque ad quod tempus erit iter tuum, et quando reverteris? Et placuit ante vultum regis, et misit me: et constitui ei tempus. Et dixi regi: Si regi videtur bonum, epistolas det mihi ad duces regionis trans flumen, ut transducant me, donec veniam in Judaeam: et epistolam ad Asaph custodem saltus regis, ut det mihi ligna, ut tegere possim portas turris domus, et muros civitatis, et domum, quam ingressus fuero. Et dedit mihi rex juxta manum Dei mei bonam mecum. Et veni ad duces regionis trans flumen, dedique eis epistolas regis. Miserat autem rex mecum principes militum, et equites. Et audierunt, Sanaballat Horonites, et Tobias servus Ammanites: et contristati sunt afflictione magna, quod venisset homo, qui quaereret prosperitatem filiorum Israel. Et veni Jerusalem, et [Col. 1417D] eram ibi tribus diebus, et surrexi nocte ego, et viri pauci mecum, et non indicavi cuiquam quid Deus dedisset in corde meo, ut facerem in Jerusalem, et jumentum non erat mecum, nisi animal, cui sedebam. Et egressus sum per portam vallis nocte, et ante fontem draconis, et ad portam stercoris, et considerabam murum Jerusalem dissipatum, et portas ejus consumptas igni. Et transivi ad portas fontis, et ad aquaeductum regis, et non erat locus jumento, cui sedebam, ut transiret. Et ascendi per torrentem nocte, et considerabam murum, et reversus [Col. 1418A] veni ad portam vallis, et redii. Magistratus autem nesciebant quo abiissem, aut quid ego facerem: sed et Judaeis, et sacerdotibus, et optimatibus, et magistratibus, et reliquis qui faciebant opus, usque ad id loci nihil indicaveram. Et dixi eis: Vos nostis afflictionem in qua sumus, quia Jerusalem deserta est, et portae ejus consumptae sunt igni: venite, et aedificemus muros Jerusalem, et non simus ultra opprobrium. Et indicavi eis manum Dei mei, quod esset bona mecum, et verba regis, quae locutus esset mihi, et aio: Surgamus, et aedificemus. Et confortatae sunt manus eorum in bono. Audierunt autem, Sanaballat Horonites, et Tobias servus Ammanites, et Gosem Arabs, et subsannaverunt nos, et despexerunt, dixeruntque: Quae est haec res, quam facitis? numquid contra regem vos rebellatis? Et reddidi eis sermonem, dixique ad eos: Deus coeli ipse nos juvat [Al. juvet], et nos servi ejus sumus: surgamus et aedificemus: vobis [Col. 1418B] autem non est pars, et justitia, et memoria in Jerusalem.

[Cap. III.] Et surrexit Eliasib sacerdos magnus, et fratres ejus sacerdotes, et aedificaverunt portam gregis: ipsi sanctificaverunt eam: et statuerunt valvas ejus, et usque ad turrim centum cubitorum sanctificaverunt eam usque ad turrim Ananeel. Et juxta eum aedificaverunt viri Jericho: et juxta eum aedificavit Zachur filius Amri. Portam autem piscium aedificaverunt filii Asnaa: ipsi texerunt eam, et statuerunt valvas ejus, et seras, et vectes. Et juxta eos aedificavit Marimuth filius Uriae, filii Accus. Et juxta eos aedificavit Mosollam filius Barachiae, filii [a 1Kb] Mesezebel: et juxta eos aedificavit Sadoc filius Baana: et juxta eos aedificaverunt Thecueni: optimates autem eorum non supposuerunt colla sua in opere Domini sui. Et portam veterem aedificaverunt, Joiada filius Phasea, et Mosollam filius Besodia: ipsi texerunt eam, et statuerunt valvas ejus, et seras, et vectes: et juxta eos aedificaverunt, Meletias [Al. Melthias] [Col. 1418C] Gabaonites, et Jadon Meronathites, viri de Gabaon et Maspha, pro duce qui erat in regione trans flumen. Et juxta eum aedificavit Eziel filius Araia aurifex: et juxta eum aedificavit Ananias filius pigmentarii: et dimiserunt Jerusalem usque ad murum plateae latioris. Et juxta eum aedificavit Raphaia filius [b 1Kb] Ahur, princeps vici Jerusalem. Et juxta eum aedificavit Jedaia filius Aromaph contra domum suam: et juxta eum aedificavit Attus filius Asebeniae. Mediam partem vici aedificavit Melchias filius Erem, et Asub filius Phaeth Moab, et turrim furnorum. Et juxta eum aedificavit Sellum filius Alloes princeps mediae partis vici Jerusalem, et ipse et filiae ejus. Et portam vallis aedificavit Anun, et habitatores Zanoe: ipsi aedificaverunt eam, et statuerunt valvas ejus, et seras, et vectes, et mille cubitos in muro usque ad portam sterquilinii. Et portam sterquilinii aedificavit Melchias filius Rechab, princeps vici Bethaccharem: ipse aedificavit eam, et statuit valvas ejus, et seras, [Col. 1418D] et vectes. Et portam fontis aedificavit Sellun [c 1Kb] filius Cholozai, princeps pagi Maspha ipse aedificavit eam; et texit, et statuit valvas ejus, et seras, et vectes, et muros piscinae Siloe in hortum regis, et usque ad gradus, qui descendunt de civitate David. Post eum aedificavit Neemias filius Azboc, princeps dimidiae partis vici Bethsur, usque contra sepulcra [Al. sepultorum] David, et usque ad piscinam, quae grandi opere constructa est, et usque ad domum fortium. Post eum aedificaverunt Levitae, Reum filius Benni. Post eum aedificavit Asebias princeps dimidiae partis vici Ceilae in vico suo. Post eum aedificaverunt [Col. 1419A] fratres eorum, [a 1Kb] Bavai filius Enadad, princeps dimidiae partis Ceilae. Et aedificavit juxta eum Azer filius Josue, princeps Maspha, mensuram secundam, contra ascensum firmissimi anguli. Post eum [b 9Kb] in monte aedificavit Baruch filius Zachai mensuram secundam, ab angulo usque ad portam domus Eliasib sacerdotis magni. Post eum aedificavit Merimuth filius Uriae filii Accus, mensuram secundam, a porta domus Eliasib, donec extenderetur domus Eliasib. Et post eum aedificaverunt sacerdotes, viri de campestribus Jordanis. Post eum aedificavit Benjamin et Asub contra domum suam: et post eum aedificavit Azarias filius Maasiae filii Ananiae contra domum suam. Post eum aedificavit Bennui filius Enadad mensuram secundam, a domo Azariae usque ad flexuram, et usque ad angulum. Phalel filius Ozi contra flexuram et turrim, quae eminet de domo regis excelsa, id est, in atrio carceris: post eum Phadaia filius Pharos. Nathinaei autem habitabant in Ophel usque contra portam aquarum ad orientem, et turrim, [Col. 1419B] quae prominebat. Post eum aedificaverunt Thecueni mensuram secundam e regione, a turre magna et eminente usque ad murum templi. Sursum autem a porta equorum aedificaverunt sacerdotes, unusquisque contra domum suam. Post eos aedificavit Sadoch filius Emmer contra domum suam. Et post eum aedificavit Semaia filius Secheniae, custos portae orientalis. Post eum aedificavit Anania filius Selemiae, et Anun [c 1Kb] filius Seleph sextus mensuram secundam: post eum aedificavit Mosollam filius Barachiae, contra gazophylacium suum. Post eum aedificavit Melchias filius artificis usque ad domum Nathinaeorum, et scruta vendentium contra portam judicialem, et usque ad coenaculum anguli. Et inter coenaculum [d 1Kb] anguli in porta gregis aedificaverunt aurifices et negotiatores.

[Cap. IV.] Factum est autem, cum audisset Sanaballat, quod aedificaremus murum, iratus est valde; et motus nimis subsannavit Judaeos, et dixit coram [Col. 1419C] fratribus suis, et frequentia Samaritanorum: Quid Judaei faciunt imbecilles? Num dimittent eos gentes? num sacrificabunt, et complebunt in una die? Numquid aedificare poterunt lapides de acervis pulveris, qui combusti sunt? Sed et Tobias Ammanites proximus ejus, ait: Aedificent: si ascenderit vulpes, transiliet murum eorum lapideum. Audi, Deus noster, quia facti sumus despectio [Al. despectui]: converte opprobrium super caput eorum, et da eos in despectionem in terra captivitatis. Ne operias iniquitatem eorum, et peccatum eorum coram facie tua non deleatur, quia irriserunt aedificantes. Itaque aedificavimus murum, et conjunximus totum usque ad partem dimidiam: et provocatum est cor populi ad operandum.

Factum est autem, cum audisset Sanaballat, et Tobias, et Arabes, et Ammanitae, et Azotii, quod obducta esset cicatrix muri Jerusalem, et quod coepissent interrupta concludi, irati sunt nimis. Et congregati sunt omnes pariter, ut venirent, et pugnarent [Col. 1419D] contra Jerusalem, et molirentur insidias. Et oravimus Deum nostrum, et posuimus custodes super murum die ac nocte contra eos. Dixit autem Judas: Debilitata est fortitudo portantis, et humus [Col. 1420A] nimia est, et nos non poterimus aedificare murum. Et dixerunt hostes nostri: Ne sciant, et ignorent, donec veniamus in medium eorum, et interficiamus eos, et cessare faciamus opus:

Factum est autem, venientibus Judaeis, qui habitabant juxta eos, et dicentibus nobis per decem vices, ex omnibus locis quibus venerant ad nos, statui in loco post murum per circuitum populum in ordinem cum gladiis suis, et lanceis, et arcubus. Et perspexi atque surrexi: et aio ad optimates et magistratus, et ad reliquam partem vulgi: Nolite timere a facie eorum. Domini magni et terribilis mementote, et pugnate pro fratribus vestris, filiis vestris, et filiabus vestris, et uxoribus vestris, et domibus vestris.

Factum est autem, cum audissent inimici nostri nuntiatum esse nobis, dissipavit Deus consilium eorum. Et reversi sumus omnes ad muros, unusquisque ad opus suum. Et factum est a die illa, media pars juvenum eorum faciebat opus, et media parata erat ad bellum, et lanceae, et scuta, [e 1Kb] et arcus, et [Col. 1420B] loricae, et principes post eos in omni domo Juda, aedificantium in muro, et portantium onera, et imponentium: una manu sua faciebat opus, et altera tenebat gladium: aedificantium enim unusquisque gladio erat accinctus renes. Et aedificabant, et clangebant buccina juxta me. Et dixi ad optimates, et ad magistratus, et ad reliquam partem vulgi: Opus grande est et latum, et nos separati sumus in muro procul alter ab altero: in loco quocumque audieritis clangorem tubae, illuc concurrite ad nos: Deus noster pugnabit pro nobis. Et nos ipsi faciamus opus: et media pars nostrum teneat lanceas, ab ascensu aurorae donec egrediantur astra. In tempore quoque illo dixi populo: Unusquisque cum puero suo maneat in medio Jerusalem, et sint nobis vices per noctem, et diem ad operandum. Ego autem et fratres mei, et pueri mei, et custodes qui erant post me, non deponebamus vestimenta nostra: unusquisque tantum nudabatur ad baptismum.

[Col. 1420C] [Cap. V.] Et factus est clamor populi et uxorum ejus magnus, adversus fratres suos Judaeos. Et erant qui dicerent: Filii nostri, et filiae nostrae multae sunt nimis: accipiamus pro pretio eorum frumentum, et comedamus, et vivamus. Et erant qui dicerent: Agros nostros, et vineas, et domos nostras opponamus, et accipiamus frumentum in fame. Et alii dicebant: Mutuo sumamus pecunias in tributa regis, demusque agros nostros et vineas: et nunc sicut carnes fratrum nostrorum, sic carnes nostrae sunt: sicut filii eorum, ita et filii nostri. Ecce nos subjugamus filios nostros et filias nostras in servitutem, et de filiabus nostris sunt famulae, nec habemus unde possint redimi, et agros nostros, et vineas nostras alii possident. Et iratus sum nimis cum audissem clamorem eorum secundum verba haec: cogitavitque cor meum mecum: et increpui optimates et magistratus, et [f 1Kb] dixi eis: Usurasne singuli a fratribus vestris exigitis? Et congregavi [Col. 1420D] adversum eos concionem magnam, et dixi eis:

Nos, ut scitis, redemimus fratres nostros Judaeos, qui venditi fuerant gentibus, secundum possibilitatem nostram: et vos igitur [g 1Kb] vendetis fratres vestros, [Col. 1421A] et redimemus eos? Et siluerunt, nec invenerunt quid responderent: Dixique ad eos: Non est bona res, quam facitis: quare non in timore Dei nostri ambulatis, ne exprobretur nobis a gentibus inimicis nostris? Et ego, et fratres mei, et pueri mei, commodavimus plurimis pecuniam et frumentum: non repetamus in commune istud, aes alienum concedamus, quod debetur nobis. Reddite eis hodie agros suos, et vineas suas, et oliveta sua, et domos suas: quin potius et centesimam pecuniae, frumenti, vini, et olei, quam exigere soletis ab eis, date pro illis. Et dixerunt: Reddemus, et ab eis nihil quaeremus: sicque faciemus ut loqueris. Et vocavi sacerdotes, et adjuravi eos, ut facerent juxta quod dixeram. Insuper excussi sinum meum, et dixi: Sic excutiat Deus omnem virum, qui non compleverit verbum istud, de domo sua, et de laboribus suis: sic excutiatur, et vacuus fiat. Et dixit universa multitudo: Amen. Et laudaverunt Deum. Fecit ergo populus [Col. 1421B] sicut erat dictum.

A die autem illa, qua praeceperat rex mihi, ut essem dux in terra Juda, ab anno vicesimo usque ad annum tricesimum secundum Artaxerxis regis, per annos duodecim, ego et fratres mei annonas, quae ducibus debebantur, non comedimus. Duces autem primi, qui fuerant ante me, gravaverunt populum, et acceperunt ab eis, in pane, et vino, et pecunia, quotidie siclos quadraginta: sed et ministri eorum depresserunt populum. Ego autem non feci ita propter timorem Dei: quin potius in opere muri aedificavi, et agrum non emi, et omnes pueri mei congregati ad opus erant. Judaei quoque et magistratus, centum quinquaginta viri, et qui veniebant ad nos de gentibus quae in circuitu nostro sunt [Al. erant], in mensa mea erant. Parabatur autem mihi per dies singulos bos unus, arietes sex electi, exceptis volatilibus, et inter dies decem vina diversa, et alia multa tribuebam: insuper et annonas [Col. 1421C] ducatus mei non quaesivi: valde enim attenuatus erat populus. Memento mei, Deus meus, in bonum, secundum omnia quae feci populo huic.

[Cap. VI.] Factum est autem, cum audisset Sanaballat, et Tobias [a 1Kb] , et Gosem Arabs, et caeteri inimici nostri, quod aedificassem ego murum, et non esset in ipso residua interruptio (usque ad tempus autem illud valvas non posueram in portis) miserunt Sanaballat et Gosem ad me, dicentes: Veni, et percutiamus foedus pariter in viculis [b 1Kb] in campo Ono. Ipsi autem cogitabant ut facerent mihi malum: Misi ergo ad eos nuntios, dicens: Opus grande ego facio, et non possum descendere: ne forte negligatur cum venero et descendero ad vos. Miserunt autem ad me secundum verbum hoc per quatuor vices: et respondi eis juxta sermonem priorem. Et misit ad me Sanaballat juxta verbum prius quinta vice puerum suum, et epistolam habebat in manu scriptam hoc modo:

[Col. 1421D] In gentibus auditum est, et Gosem dixit, quod tu et Judaei cogitetis rebellare, et propterea aedifices murum et levare te velis super eos regem: propter quam causam et prophetas posueris, qui praedicent de te Jerusalem, dicentes: Rex in Judaea est. Auditurus est rex verba haec: idcirco nunc veni, ut ineamus consilium pariter. Et misi ad eos, dicens: Non est factum secundum verba haec, quae tu loqueris: de corde enim tuo tu componis haec. Omnes [Col. 1422A] autem [Al. enim] hi terrebant nos, cogitantes quod cessarent manus nostrae ab opere, et quiesceremus. Quam ob causam magis confortavi manus meas; et ingressus sum domum Semaiae filii Dalaiae filii Metabeel secreto. Qui ait: Tractemus nobiscum in domo Dei in medio templi, et claudamus portas aedis: quia venturi sunt ut interficiant te, et nocte venturi sunt ad occidendum te. Et dixi: Num quisquam similis mei [c 1Kb] fugit? et quis ut ego ingredietur templum, et vivet? non ingrediar. Et intellexi quod Deus non misisset eum, sed quasi vaticinans locutus esset ad me, et Tobias, et Sanaballat conduxissent eum; acceperat enim pretium, ut territus facerem, et peccarem, et haberent malum, quod exprobrarent mihi. Memento mei, Domine, pro Tobia, et Sanaballat, juxta opera eorum talia: sed et [d 1Kb] Noadiae prophetae, et caeterorum prophetarum, qui terrebant me. Completus est autem murus vicesimo quinto die mensis Elul, quinquaginta duobus diebus.

[Col. 1422B] Factum est ergo cum audissent omnes inimici nostri, ut timerent universae gentes, quae erant in circuitu nostro, et conciderent intra semetipsos, et scirent quod a Deo factum esset opus hoc. Sed et in diebus illis, multae optimatum Judaeorum epistolae mittebantur ad Tobiam, et a Tobia veniebant ad eos. Multi enim erant in Judaea habentes juramentum ejus, quia gener erat Secheniae filii [e 1Kb] Jorei, et Johanan filius ejus acceperat filiam Musollam filii Barachiae: sed et laudabant eum coram me, et verba mea nuntiabant ei: et Tobias mittebat epistolas, ut terreret me.

[Cap. VII.] Postquam autem aedificatus est murus, et posui valvas, et recensui janitores, et cantores, et Levitas: praecepi Anani fratri meo, et Ananiae principi domus de Jerusalem (ipse enim quasi vir verax et timens Deum plus caeteris videbatur). Et dixi eis: Non aperiuntur portae Jerusalem usque ad calorem solis. Cumque adhuc assisterent, clausae portae sunt, et oppilatae: et posui custodes de [Col. 1422C] habitatoribus Jerusalem, singulos per vices suas, et unumquemque contra domum suam. Civitas autem erat lata nimis et grandis, et populus parvus in medio ejus, et non erant domus aedificatae. Dedit Deus autem in corde meo, et congregavi optimates, et magistratus, et vulgus, ut recenserem eos, et inveni librum census eorum, qui ascenderant primum, et inventum est scriptum in eo:

Isti filii provinciae, qui ascenderunt de captivitate migrantium, quos transtulerat Nabuchodonosor rex Babylonis, et reversi sunt in Jerusalem, et in Judaeam unusquisque in civitatem suam. Qui venerunt cum Zorobabel, Josue, Neemias, Azarias, Raamias, Naamani [Al. Naamanin], Mardochaeus, Belsan, Mespharat, Beggoai, Naum, Baana. Numerus virorum populi Israel:

Filii Pharos, duo millia centum septuaginta duo: Filii Saphatiae, trecenti septuaginta duo: Filii Area, sexcenti quinquaginta duo: Filii Phaeth-Moab, filiorum [Col. 1422D] Josue et Joab, duo millia octingenti decem et octo: Filii Elam, mille ducenti quinquaginta quatuor [Al. octoginta]: Filii Zethua, octingenti quadraginta quinque: Filii Zachai, septingenti sexaginta: Filii Bannui, sexcenti quadraginta octo: Filii Bebai, sexcenti viginti octo: Filii Azgad, duo millia trecenti viginti duo: Filii Adonicam, sexcenti sexaginta septem: Filii Baggoai, duo millia sexaginta [f 1Kb] septem, Filii Adin, sexcenti quinquaginta quinque: [Col. 1423A] Filii Ater, filii Ezeciae, nonaginta octo: Filii Asem, trecenti viginti octo: Filii Besai, trecenti viginti quatuor: Filii Areph, centum duodecim: Filii Gabaon, nonaginta quinque. [a 1Kb] Viri Beth-Leem et Netupha, centum octoginta octo. Viri Anathoth, centum viginti octo. Viri Beth-Azmoth, quadraginta duo. Viri Cariath-Jarim, Chephira, et Beroth, septingenti quadraginta tres. [b 1Kb] Viri Rama et Geba, sexcenti viginti unus. Viri Machmas, centum viginti duo. Viri Beth-El, et Ai, centum viginti tres. Viri Nebo alterius, quinquaginta duo. Viri Elam alterius, mille ducenti quinquaginta quatuor. Filii Arem, trecenti viginti. Filii Jeriho, trecenti quadraginta quinque. Filii Lod Hadid et Ono, septingenti viginti unus. Filii Senaa, tria millia nongenti triginta.

Sacerdotes: Filii Idaia in domo Josua, nongenti septuaginta tres. Filii Emmer, mille quinquaginta duo. Filii Phashur, mille ducenti quadraginta septem. Filii Arem, mille decem et septem. Levitae: Filii Josue et Cadmiel [Al. Cedmiel], filiorum Odviae, [Col. 1423B] septuaginta quatuor. Cantores: Filii Asaph, centum quadraginta octo. Janitores: Filii Sellum, filii Ater, filii Telmon, filii Accub, filii Atita, filii Sobai: centum triginta octo. Nathinaei: filii Soa, filii Aspha [Al. Hasupha], filii Tebbaoth, filii Ceros, filii Siaa, [c 1Kb] filii Phadon, filii Lebana, filii Agaba, [d 1Kb] filii Selmon, filii Anan, filii Geddel, filii Gaer, filii Raia, filii Rasin, filii Necoda, filii Gezem, filii Aza, filii Phasea, filii Besai, filii Munim, filii Nephussim, filii Becbuc [Al. Bachuc], filii Acupha, filii Arur, filii Besloth, filii Meida [Al. Maid], filii Arsa, filii Bercos, filii Sisara, filii Thema, filii Nasia filii Atipha, filii servorum Salomonis, filii Sothai, filii Sophereth, filii Pherida, filii Jahala, filii Darcon, filii Jeddel, filii Saphatia, filii Atil, filii Phochereth, qui erat ortus ex Sabaim, filio Amon. Omnes Natthinaei, et filii servorum Salomonis, trecenti nonaginta duo. Hi sunt autem, qui ascenderunt de Thelmela, Thelarsa, Cherub, Addon, et Emmer: et non potuerunt indicare domum patrum suorum, et semen suum, [Col. 1423C] utrum, ex Israel essent. Filii Dalaia, filii Tobia, filii Necoda, sexcenti quadraginta duo.

[Col. 1424A] Et de sacerdotibus, filii Abia, filii Accos, filii Berzellai, qui accepit de filiabus Berzellai [e 1Kb] Galaaditis uxorem: et vocatus est nomine eorum. Hi quaesierunt scripturam suam in censu, et non invenerunt: et ejecti sunt de sacerdotio. Dixitque Athersatha eis, ut non manducarent de sanctis sanctorum, donec staret sacerdos doctus et eruditus. Omnis multitudo quasi vir unus, quadraginta duo millia [f 1Kb] trecenti sexaginta, absque servis et ancillis eorum, qui erant septem millia trecenti triginta septem, et inter eos cantores, et cantatrices, ducenti quadraginta quinque. [g 1Kb] Cameli eorum, quadringenti triginta quinque: asini, sex millia septingenti viginti [h 2Kb] .

Nonnulli autem de principibus familiarum dederunt in opus. Athersatha dedit in thesaurum auri drachmas mille, phialas quinquaginta, tunicas sacerdotales quingentas triginta [i 1Kb] . Et de principibus familiarum dederunt in thesaurum operis, auri drachmas viginti millia, et argenti minas duo millia ducentas. Et quod dedit reliquus populus, auri drachmas viginti [Col. 1424B] millia, et argenti minas duo millia, et tunicas sacerdotales sexaginta septem. Habitaverunt autem sacerdotes, et levitae, et janitores, et cantores, et reliquum vulgus, et Nathinaei, et omnis Israel, in civitatibus suis.

[Cap. VIII.] Et venerat mensis septimus: [j 1Kb] filii autem Israel erant in civitatibus suis. Congregatusque est omnis populus quasi vir unus, ad plateam quae est ante portam aquarum: et dixerunt Ezrae [k 1Kb] scribae ut afferret librum legis Mosi, quam praecepit Dominus Israeli.

Attulit ergo Ezras sacerdos legem coram multitudine virorum et mulierum, cunctisque qui poterant intelligere, in die prima, mensis septimi. Et legit in eo aperte in platea, quae erat ante portam aquarum, de mane usque ad mediam diem, in conspectu virorum et mulierum et sapientium; et aures omnis populi erant erectae ad librum.

Stetit autem Ezras scriba super gradum ligneum, [Col. 1424C] quem fecerat ad loquendum: et steterunt juxta eum, Mathathia, et [l 1Kb] Sema, et Ania, et Uria, et Helcia, et [Col. 1425A] Maasia, ad dexteram ejus: et ad sinistram, Phadaia, Misael, et Melchia, et Asum, et Asebdana, Zacharia, et Mosollam. Et aperuit Ezras librum coram omni populo: super universum quippe populum eminebat: et cum aperuisset eum, stetit omnis populus. Et benedixit Ezras Domino Deo magno: et respondit omnis populus: Amen, amen: clevans manus suas, et incurvati sunt, et adoraverunt Deum proni in terram. Porro Josue, et Bani, et Serebia, Jamin, Accub, Sebthai, Odia, Maasia, Celitha, Azarias, Jozabed, Anan, Phalaia, Levitae, silentium faciebant in populo ad audiendam legem: populus autem stabat in gradu suo. Et legerunt in libro legis Dei distincte, et apposite [Al. aperte] ad intelligendum: et intellexerunt cum legeretur.

Dixit autem Neemias (ipse est Athersatha) et Ezras sacerdos et scriba, et Levitae interpretantes universo populo: Dies sanctificatus est Domino Deo nostro, nolite lugere, et nolite flere. Flebat enim omnis populus, cum audiret verba legis. Et dixit [Col. 1425B] eis: Ite, comedite pinguia, et bibite [a 1Kb] mulsum, et mittite partes ei qui non praeparavit sibi: quia sanctus dies Domini est, et nolite contristari, gaudium enim Domini est fortitudo nostra. Levitae autem silentium faciebant in omni populo, dicentes: Tacete, quia dies sanctus est et nolite dolere. Abiit itaque omnis populus, ut comederet et biberet, et mitteret partes, et faceret laetitiam magnam: quia intellexerant verba, quae docuerat eos. Et in die secundo congregati sunt principes familiarum universi populi, sacerdotes et Levitae, ad Ezram scribam, ut interpretaretur eis verba legis. Et invenerunt scriptum in lege, praecepisse Dominum in manu Mosi, ut habitent filii Israel in tabernaculis, in die solemni, mense septimo: et ut praedicent, et divulgent vocem in universis urbibus suis, et in Jerusalem, dicentes: Egredimini in montem, et afferte frondes olivae, et frondes ligni pulcherrimi, frondes myrti, et ramos palmarum, et frondes ligni nemorosi, ut fiant tabernacula, [Col. 1425C] sicut scriptum est. Et egressus est populus, et attulerunt. Feceruntque sibi tabernacula [b 1Kb] unusquisque in domate suo, et in atriis suis, et in atriis domus Dei, et in platea portae aquarum, et in platea Ephraim.

Fecit ergo universa ecclesia eorum qui redierant de captivitate, tabernacula, et habitaverunt in tabernaculis: non enim fecerant a diebus Josue filii Nun taliter filii Israel usque ad diem illum. Et fuit laetitia magna nimis. Legit autem in libro Legis Dei per dies singulos, a die primo usque ad diem novissimum. Et fecerunt solemnitatem septem diebus, et in die octavo collectam juxta ritum.

[Cap. IX.] In die autem vicesimo quarto mensis hujus, convenerunt filii Israel in jejunio et in saccis, et humus super eos. Et separatum est semen filiorum Israel ab omni filio alienigena: et steterunt, et confitebantur peccata sua, et iniquitates patrum suorum. Et consurrexerunt ad standum: et legerunt in [Col. 1425D] volumine Legis Domini Dei sui, quater in die, et quater confitebantur, et adorabant Dominum Deum suum.

Surrexit autem super gradum Levitarum, Josue, et Bani, Cedmiel, Sebnia [Al. Sabania], Bonni, Sarebias, Bani, Chanani: et inclamaverunt voce magna ad Dominum Deum suum. Et dixerunt Levitae, Josue, [Col. 1426A] et Cedmiel, Bonni, Asebnia, [c 1Kb] Serebia, Odaia, Sebnia, Phataia; Surgite, benedicite Domino Deo vestro ab aeterno usque in aeternum: et benedicant nomini gloriae tuae excelso in omni benedictione et laude.

Tu ipse, Domine, solus tu fecisti coelum, et coelum coelorum; et omnem exercitum eorum: terram, et universa quae in ea sunt: Maria, et omnia quae in eis sunt: et tu [d 1Kb] vivificas omnia haec, et exercitus coeli te adorat. Tu ipse, Domine Deus, qui elegisti Abraham, et eduxisti [e 1Kb] eum de igne Chaldaeorum, et posuisti nomen ejus Abraham. Et invenisti cor ejus fidele coram te: percussisti cum eo foedus, ut dares ei terram Chananaei, Hetthaei, et Amorrhaei, et Pherezaei, et Jebusaei, et Gergesaei, ut dares semini ejus: et implesti verba tua, quoniam justus es. Et vidisti afflictionem patrum nostrorum in Aegypto: clamoremque eorum audisti super mare Rubrum. Et dedisti signa et portenta in Pharao, et in universis servis ejus, et [Col. 1426B] in omni populo terrae illius: cognovisti enim quia superbe egerunt contra eos: et fecisti tibi nomen, sicut et in hac die. Et mare divisisti ante eos, et transierunt per medium maris in sicco: persecutores autem eorum projecisti in profundum, quasi lapidem in aquas validas [Al. aquis validis]. Et in columna nubis ductor eorum fuisti per diem, et in columna ignis per noctem, ut appareret eis via, per quam ingrediebantur. Ad montem quoque Sinai descendisti, et locutus es cum eis de coelo, et dedisti eis judicia recta, et legem veritatis, caeremonias et praecepta bona: et sabbathum sanctificatum [f 1Kb] tuum ostendisti eis, et mandata, et caeremonias, et legem praecepisti eis, in manu Mosi servi tui. Panem quoque de coelo dedisti eis in fame eorum, et aquam de petra eduxisti eis sitientibus, et dixisti eis, ut ingrederentur et possiderent terram, super quam levasti manum tuam, ut traderes eis. Ipsi vero et patres nostri superbe egerunt, et induraverunt cervices suas, et non audierunt mandata tua. Et noluerunt [Col. 1426C] audire, et non sunt recordati mirabilium tuorum quae feceras eis. Et induraverunt cervices suas, et dederunt caput, ut converterentur ad servitutem suam, quasi per contentionem. Tu autem Deus propitius, clemens et misericors, longanimis et multae miserationis, non dereliquisti eos, et quidem cum fecissent sibi vitulum conflatilem, et dixissent: Iste est Deus tuus, qui eduxit te de Aegypto: feceruntque blasphemias magnas. Tu autem in misericordiis tuis multis non dimisisti eos in deserto: columna nubis non recessit ab eis per diem, ut duceret eos in viam, et columna ignis per noctem, ut ostenderet eis iter per quod ingrederentur. Et spiritum tuum bonum dedisti [g 1Kb] , qui doceret eos, et manna tuum non prohibuisti ab ore eorum, et aquam dedisti eis in siti. Quadraginta annis pavisti eos in deserto, nihilque eis defuit: vestimenta eorum non inveteraverunt, et pedes eorum non sunt attriti. Et dedisti eis regna, et populos, et partitus es eis sortes: et [Col. 1426D] possederunt terram Seon, et terram [h 1Kb] regis Esebon, et terram Og regis Basan. Et filios eorum multiplicasti sicut stellas coeli, et adduxisti eos ad terram, de qua dixeras patribus eorum, ut ingrederentur et possiderent. Et venerunt filii, et possederunt terram, et humiliasti coram eis habitatores terrae Chananaeos, et dedisti eos in manu eorum, et reges eorum [Col. 1427A] et populos terrae, ut facerent eis sicut placeb at illis. Ceperunt itaque urbes munitas, et humum pinguem, et possederunt domos plenas cunctis bonis; cisternas ab aliis fabricatas, vineas, et oliveta, et ligna pomifera multa: et comederunt, et saturati sunt, et impinguati sunt, abundaverunt deliciis in bonitate tua magna. Provocaverunt autem te ad iracundiam, et recesserunt a te, et projecerunt legem tuam post terga sua: et prophetas tuos occiderunt, qui contestabantur eos, ut reverterentur ad te feceruntque blasphemias grandes. Et dedisti eos in manu hostium suorum, et afflixerunt eos. Et in tempore tribulationis suae clamaverunt ad te, et tu de coelo [a 1Kb] audisti, et secundum miserationes tuas multas dedisti eis salvatores, qui salvarent eos de manu hostium suorum. Cumque requievissent, reversi sunt ut facerent malum in conspectu tuo: et dereliquisti eos in manu inimicorum suorum; et possederunt eos. Conversique sunt, et clamaverunt ad te: tu autem de coelo exaudisti, et liberasti eos in [Col. 1427B] misericordiis tuis, multis temporibus. Et contestatus es eos, ut reverterentur ad legem tuam. Ipsi vero superbe egerunt et non audierunt mandata tua, et in judiciis tuis peccaverunt, quae faciet homo, et vivet in eis: et dederunt humerum recedentem, et cervicem suam induraverunt, nec audierunt. Et protraxisti super eos annos multos, et contestatus es eos in spiritu tuo per manum prophetarum tuorum, et non audierunt, et tradidisti eos in manu populorum terrarum. [b 1Kb] In misericordiis autem tuis plurimis non fecisti eos in consumptionem, nec dereliquisti eos: quoniam Deus miserationum, et clemens es tu. Nunc itaque, Deus noster magne, fortis, et terribilis, custodiens pactum et misericordiam, ne avertas a facie tua omnem laborem, qui invenit nos, reges nostros, principes nostros, et sacerdotes nostros, et prophetas nostros, et patres nostros, et omnem populum tuum, a diebus regis Assur usque in diem hanc. Et tu justus es in omnibus, [Col. 1427C] quae venerunt super nos, quia veritatem fecisti, nos autem impie egimus. Reges nostri, principes nostri, sacerdotes nostri, et patres nostri non fecerunt legem tuam, et non attenderunt mandata tua, et testimonia tua quae testificatus es [c 1Kb] in eis. Et ipsi in regnis suis, et in bonitate tua multa, quam dederas eis, et in terra latissima et pingui, quam tradideras in conspectu eorum, non servierunt tibi, nec reversi sunt a studiis suis pessimis. Ecce nos ipsi hodie servi sumus: et terra, quam dedisti patribus nostris, ut comederent panem ejus, et quae bona sunt ejus, et nos ipsi servi sumus in ea. Et fruges ejus multiplicantur regibus, quos posuisti super nos propter peccata nostra, et corporibus nostris dominantur, et jumentis nostris secundum voluntatem suam, et in tribulatione magna sumus. Super omnibus ergo his nos ipsi percutimus foedus, et scribimus, et signant principes nostri, Levitae nostri, et sacerdotes nostri.

[Cap. X.] Signatores autem fuerunt, Neemias, [Col. 1427D] Athersatha filius Achelai, et Sedecias, Saraias, Azarias, Jeremias, Pheshur [Al. Phassur], Amarias, Melchia, Attus, Sebenia, Meluch, Arem, Merimuth, Obdias, Daniel, Genthon, Baruch, Mosollam, Abia, Miamin, Maazia, Belgai, Semeia: hi sacerdotes.

[Col. 1428A] Porro Levitae, Josue filius [d 1Kb] Azaniae, Bennui de filiis Enaddan, Cedmiel, et fratres eorum, Sechemia [Al. Sebenia], Odevia, Celita, Phalaia, Anan, Micha, Roob, Asebia, Zachur, Serebia, Sabania, Odia [Al. Odaia], Bani, Baninu.

Capita populi, Pharos, [e 1Kb] Phaeth-Moab, Elam, Zethu, Bani, Bonni, Azgad, Bebai, Adonia, Begoai, Adin, Ater, Ezechia, Azur, Odevia [Al. Odaia], Asum, Besai, Areph, Anathoth, Nebai, Megphias, Mosollam, Azir, Mesizabel, Sadoc, Jeddua, Pheltia, Anan, Ania [Al. Anaia], Osee, Anania, Asub, Aloes, Phalea, Sobet, Reum, Asebna, Maasia, et Haia [Al. Echaia], Hanan, Anan, Melluch, Arem. Baana: et reliqui de populo, [f 1Kb] sacerdotes, Levitae, janitores, et cantores, Nathinaei, et omnes qui se separaverunt de populis terrarum ad legem Dei, uxores eorum, filii eorum, et filiae eorum, omnis qui poterat sapere spondentes pro fratribus suis, optimates eorum, et qui veniebant ad pollicendum et jurandum, ut ambularent in lege Dei, quam dederat in manu [Col. 1428B] Mosis servi Dei, ut facerent et custodirent universa mandata Domini Dei nostri, et judicia ejus et caeremonias ejus, et ut non daremus filias nostras populo terrae, et filias eorum non acciperemus filiis nostris. Populi quoque terrae, qui important venalia, et omnia ad usum per diem sabbati ut vendant, non accipiemus ab eis in sabbato et in die sanctificato. Et dimittemus annum septimum, et exactionem universae manus. Et statuemus super nos praecepta, ut demus tertiam partem sicli per annum ad opus domus Dei nostri, ad panes propositionis, et ad sacrificium sempiternum, et in holocaustum sempiternum in sabbatis, in kalendis, in solemnitatibus, et in sanctificatis, et pro peccato: ut exoretur pro Israel, et in omnem usum domus Dei nostri.

Sortes ergo misimus super oblationem lignorum, inter sacerdotes, et Levitas, et populum, ut inferrentur in domum Dei nostri per domos patrum nostrorum, per tempora, a temporibus anni usque ad [Col. 1428C] annum, ut arderent [g 1Kb] super altare Domini Dei nostri, sicut scriptum est in lege Mosi: et ut afferremus primogenita terrae nostrae, et primitiva universi fructus omnis ligni, ab anno in annum, in domo Domini. Et primitiva filiorum nostrorum, et pecorum nostrorum, sicut scriptum est in lege, et primitiva boum nostrorum, et ovium nostrarum, ut offerrentur in domo Dei nostri, sacerdotibus qui ministrant in domo Dei nostri: et primitias ciborum nostrorum, et libaminum nostrorum, et poma omnis ligni, vindemiae quoque et olei, afferremus sacerdotibus ad gazophylacium Dei nostri, et decimam partem terrae nostrae Levitis. Ipsi Levitae decimas accipient ex omnibus civitatibus operum nostrorum. Erit autem sacerdos filius Aaron cum Levitis in decimis Levitarum, et Levitae [h 1Kb] offerent decimam partem decimae suae in domum Dei nostri, ad gazophylacium in domum thesauri. Ad gazophylacium enim deportabunt filii Israel, et filii Levi, primitias frumenti, vini et olei: et ibi erunt vasa sanctificata, [Col. 1428D] et sacerdotes, et cantores, et janitores, et ministri, et non dimittemus domum Dei nostri.

[Cap. XI.] Habitaverunt autem principes populi in Jerusalem; reliqua vero plebs misit sortem, ut tollerent unam partem de decem, qui habitaturi [Col. 1429A] essent in Jerusalem civitate sancta, novem vero partes in civitatibus. Benedixit autem populus omnibus viris, qui se sponte obtulerant, ut habitarent in Jerusalem. Hi sunt itaque principes provinciae, qui habitaverunt in Jerusalem, et in civitatibus Juda. Habitavit [Al. add. autem] unusquisque in possessione sua, in urbibus suis, Israel, sacerdotes, Levitae, Nathinaei, et filii servorum Salomonis.

Et in Jerusalem habitaverunt de filiis Juda, et de filiis Benjamin: de filiis Juda, Athaia filius Aziam, filii Zachariae, filii Amariae, filii Saphatiae, filii Malaleel: de filiis Phares, Maasia filius Baruch, filius Choloza, filius Azia, filius Adaia, filius Joiarib, filius Zachariae, filius Silonitis; omnes hi filii Phares, qui habitaverunt in Jerusalem, quadringenti sexaginta octo viri fortes.

Hi sunt autem filii Benjamin: Sellum filius Mosollam, filius Joed, filius Phadaia, filius Colaia, filius Masia, filius Etheel, filius [a 1Kb] Isaia, et post eum Gebbai, Sellai, nongenti viginti octo, et Joel filius Zechri [Col. 1429B] praepositus eorum, et Judas filius Senua super civitatem secundus.

Et de sacerdotibus, Idaia filius Joarin, Jachin, Saraia filius Helciae, filius Mosollam, filius Sadoc, filius Moraioth, filius Ahitub [Al. Achitob] princeps domus Dei, et fratres eorum facientes opera templi, octingenti viginti duo.

Et Adaia filius Jeroam, filius Phelelia, filius Amsi, filius Zachariae, filius Phesur, filius Melchiae, et fratres ejus principes patrum: ducenti quadraginta duo. Et Amassai filius [b 1Kb] Azreel, filius Ahazi, filius Mosollamoth, filius Emmer, et fratres eorum potentes nimis: centum viginti octo, et praepositus eorum Zabdiel filius potentium.

Et de Levitis [c 1Kb] Sebenia filius Asub, filius Azaricam, filius Asabia, filius Boni, et Sabathai et Josabed, super [Al. add. omnia] opera, quae erant forinsecus in domo Dei, a principibus Levitarum.

Et Mathania filius Micha, filius Zebedei, filius [Col. 1429C] Asaph, [d 1Kb] princeps ad laudandum et ad confitendum in oratione, et Becbecia secundus de fratribus ejus, et Abda filius Samua, filius Galal, filius Idithun, omnes Levitae in civitate sancta ducenti octoginta quatuor.

Et janitores, Accub, Temon, et fratres eorum, qui custodiebant ostia: centum septuaginta duo. Et reliqui ex Israel sacerdotes et Levitae in universis civitatibus Juda, unusquisque in [e 1Kb] possessione sua.

Et Nathinaei, qui habitabant in Ophel, et Siaha, et Gaspha de Nathinaeis. Et episcopus Levitarum in Jerusalem, Azzi filius Bani, filius Asabiae, filius Mathaniae, filius Michae. De filiis Asaph, cantores in ministerio domus Dei. Praeceptum quippe regis super eos erat, et ordo in cantoribus per dies singulos: et Phathaia filius Mesebel, de filiis Zera filii Juda in manu regis, juxta omne verbum populi, et in domibus per omnes regiones eorum.

De filiis Juda habitaverunt in Cariath-Arbe et in filiabus ejus: et in Dibon, et in filiabus ejus et in Cabseel, et in viculis ejus, et in Jesue, et in Molada, [Col. 1430A] et in Bethphaleth, et in Asersual, et in Bersabee, et in filiabus ejus et in Siceleg, [f 1Kb] et in Mochona, et in filiabus ejus, et in Remmon, et in Saraa, et in Jerimuth, Zanoa, Odollam, et in villis earum, Lachis et regionibus ejus, et Azeca, et filiabus ejus. Et manserunt in Bersabee usque ad vallem Ennom.

Filii autem Benjamin, a Geba, Mechmas, et [g 1Kb] Aia, et Beth-El, et filiabus ejus: Anathoth, Nob, Anania, Asor, Rama, Gethaim, Adid, Seboim, et Neballat, Lod, et Ono valle artificum. Et de Levitis portiones Judae et Benjamin.

[Cap. XII.] Hi sunt autem Sacerdotes et Levitae, et qui ascenderunt cum Zorobabel filio [h 1Kb] Salathiel, et Josue: Sara, Jeremias, Ezra [Al. Esdras], Amaria, Melluch, Attus, Sechenias, Reum, Merimuth, Addo, Genthon, Abia, Miamin, Madia, Belga, Semeia, et Joiarib, Idaia, Sellum, Amoc, Helcia, Idaia. Isti principes sacerdotum, et fratres eorum, in diebus Josue.

Porro Levitae, Jesua, Bennui, Cedmiel, Sarabia, [Col. 1430B] Juda, Mathanias, super hymnos ipsi et fratres eorum, et Becbecia atque Anni, et fratres eorum, unusquisque in officio suo. Jesue [Al. Josue] autem genuit Joiacim, et Joiacim genuit Eliasib, et Eliasib genuit Joiada, et Joiada genuit [i 1Kb] Jonathan, et Jonathan genuit Jeddoa.

In diebus autem Joacim erant sacerdotes et principes familiarum: Saraiae, [j 1Kb] Amaria: Jeremiae, Anania: Ezrae, Mosollam: Amariae, Johanan: Milicho, Jonathan: Sebeniae, Joseph: Arem, Edna: Maraioth, Elci: Adaiae, Zacharia: Genthon, Mosollam: Abiae, Zecri, Miamin, et Moadiae, Phelti: Belgae, Sammua: Semaiae, Jonathan: Joiarib, Mathanai: Jodaiae [Al. Joiadae], Azzi: Sellai, Belai: Amoc, Eber: Helciae, Asebia: Idaiae, Nathanael.

Levitae in diebus Eliasib, et Joiada, et Johanan, et Jeddoa, scripti principes familiarum, et sacerdotes in regno Darii Persae.

Filii Levi principes familiarum, scripti in libro [Col. 1430C] Verborum Dierum, et usque ad dies Jonathan, filii Eliasib. Et principes Levitarum, Asebia, Serebia, et Jesue [Al. Josue] filius Cedmiel: et fratres eorum per vices suas, ut laudarent et confiterentur juxta praeceptum David viri Dei, et observarent [k 1Kb] aeque per ordinem. Mathania, et Becbecia, Obedia, Mosollam, Telmon, Accub, custodes portarum et vestibulorum ante portas.

Hi in diebus Joiacim [Al. Joacim] filii Josue, filii Josedec, et in diebus Neemiae ducis, et Ezrae sacerdotis scribaeque.

In dedicatione autem muri Jerusalem, requisierunt Levitas de omnibus locis suis, ut adducerent eos in Jerusalem, et facerent dedicationem et laetitiam in actione gratiarum, et cantico, et in cymbalis, psalteriis, et citharis.

Congregati sunt ergo filii cantorum de campestribus circa Jerusalem, et de villis Nethuphati, et de domo Galgal, et de regionibus [l 1Kb] Gebba et Azmaveth: quoniam villas aedificaverunt sibi cantores in circuitu [Col. 1431A] Jerusalem. Et mundati sunt sacerdotes et Levitae, et mundaverunt populum, et portas et murum. Ascendere [a 1Kb] autem feci principes Juda super murum, et statui duos choros laudantium magnos. Et ierunt ad dexteram super murum ad portam sterquilinii. Et ivit post eos Osaias, et media pars principum Juda, et Azarias, Ezra, et Mosollam, Juda, et Benjamin, et Semeia, et Jeremias. Et de filiis sacerdotum in tubis, Zacharias filius Jonathan, filius Semeiae, filius Mathaniae, filius Michaiae, filius Zechur, filius Asaph, et fratres ejus, Semeia, et Azareel, Malalai, [b 1Kb] Galalai, Maai, Nathanael, et Judas, et Anani, in vasis cantici David viri Dei: et Ezra scriba ante eos in porta Fontis. Et contra eos ascenderunt in gradibus civitatis David, in ascensu muri super domum David, et usque ad portam Aquarum ad orientem. Et chorus secundus gratias referentium ibat ex adverso, et ego post eum, et media pars populi super murum et super turrim Furnorum, et usque ad murum latissimum, et super portam Ephraim, et super portam [Col. 1431B] Antiquam, et super portam Piscium et turrim Ananeel, et turrim Emath: et usque ad portam Gregis: et steterunt in porta Custodiae, steteruntque duo chori laudantium in domo Dei, et ego, et dimidia pars magistratuum mecum. Et sacerdotes, Eliacim, Maasia, Miamin, Michea, Elioenai, Zacharia, Anania in tubis, et Maasia, et Semeia, et Eleazar, et Azzi, et Joanan, et Melchia, et Elam, et Ezer. Et clare cecinerunt cantores, et Jezraia praepositus, et immolaverunt in die illa victimas magnas, et laetati sunt: Deus enim laetificaverat eos laetitia magna: sed et uxores eorum et liberi gavisi sunt, et audita est laetitia Jerusalem procul.

Recensuerunt quoque in die illa viros super gazophylacia thesauri ad libamina, et ad primitias, et ad decimas, ut [c 2Kb] introferrent per eos principes civitatis in decore gratiarum actionis, sacerdotes et Levitas: quia laetificatus est Juda in sacerdotibus et Levitis astantibus. Et custodierunt observationem Dei sui, et [Col. 1431C] observationem expiationis, et cantores, et janitores juxta praeceptum David, et Salomonis filii ejus, quia in diebus David et Asaph ab exordio erant principes constituti cantorum, in carmine laudantium, et confitentium Deo. Et omnis Israel, in diebus Zorobabel, et in diebus Nehemiae, dabant partes cantoribus et janitoribus per dies singulos, et sanctificabant Levitas, et Levitae sanctificabant filios Aaron.

[Cap. XIII.] In die autem illo lectum est in volumine Mosi, audiente populo: et inventum est scriptum in eo, quod non debeant introire Ammonites et Moabites in Ecclesiam Dei usque in aeternum: eo quod non occurrerint filiis Israel cum pane et aqua: et conduxerint adversus eum [Al. eos] Balaam, ad maledicendum eis: et convertit Deus noster maledictionem in benedictionem.

Factum est autem, cum audissent legem, separaverunt omnem alienigenam ab Israel. Et super hoc erat Eliasib sacerdos, qui fuerat praepositus in gazophylacio domus Dei nostri, et proximus Tobiae.

[Col. 1431D] Fecit ergo sibi gazophylacium grande, et ibi erant ante eum reponentes munera, et thus, et vasa, et decimam frumenti, vini, et olei, partes Levitarum, et cantorum, et janitorum, et primitias sacerdotales.

In omnibus autem his non fui in Jerusalem, quia anno tricesimo secundo Artaxerxis regis Babylonis [Col. 1432A] veni ad regem, et in fine dierum rogavi [d 1Kb] regem.

Et veni in Jerusalem, et intellexi malum, quod fecerat Eliasib Tobiae, ut faceret ei thesaurum in vestibulis domus Dei. Et malum mihi visum est valde. Et projeci vasa domus Tobiae foras de gazophylacio: praecepique, et emundaverunt gazophylacia: et retuli ibi vasa domus Dei, sacrificium, et thus. Et cognovi quoniam partes Levitarum non fuissent datae: et fugisset unusquisque in regionem suam de Levitis, et cantoribus et de his qui ministrabant: et egi causam adversus magistratus, et dixi: Quare dereliquimus domum Dei? Et congregavi eos, et feci stare in stationibus suis. Et omnis Juda apportabat decimam frumenti, vini, et olei, in horrea. Et constituimus super horrea Selemiam sacerdotem, et Sadoc scribam, et Phadaiam de Levitis, et juxta eos Anan filium Zachur, filium Mathaniae: quoniam fideles comprobati sunt, et ipsis creditae sunt partes fratrum suorum.

Memento mei, Deus meus, [e 1Kb] pro hoc, et ne deleas [Col. 1432B] miserationes meas, quas feci in domo Dei mei, et in caeremoniis ejus.

In diebus illis vidi in Juda calcantes torcularia [f 1Kb] in sabbato, portantes acervos, et onerantes super asinos vinum, et uvas, et ficus, et omne onus, et inferentes in Jerusalem die sabbati. Et contestatus sum, ut in die qua vendere liceret, venderent. Et Tyrii habitaverunt in ea, inferentes pisces, et omnia venalia: et vendebant in sabbatis filiis Juda in Jerusalem: et objurgavi optimates Juda, et dixi eis, quae est haec res mala, quam vos facitis, et profanatis diem sabbati? Numquid non haec fecerunt patres nostri, et adduxit Deus noster super nos omne malum hoc, et super civitatem hanc? Et vos additis iracundiam super Israel violando Sabbatum.

Factum est itaque, cum quievissent portae Jerusalem in die Sabbati, dixi: et clauserunt januas, et praecepi ut non aperirent eas usque post Sabbatum: et de pueris meis constitui super portas, ut nullus [Col. 1432C] inferret onus in die Sabbati. Et manserunt negotiatores, et vendentes universa venalia, foris Jerusalem semel et bis. Et contestatus sum eos, et dixi eis: Quare manetis ex adverso muri? si secundo hoc feceritis manum mittam in vos. Itaque ex tempore illo non venerunt in Sabbato. Dixi quoque Levitis, ut mundarentur, et venirent ad custodiendas portas, et sanctificandum diem Sabbati: et pro hoc ergo memento mei, Deus meus, et parce mihi secundum multitudinem miserationum tuarum.

Sed et in diebus illis vidi Judaeos ducentes uxores Azotidas, Ammonitidas, et Moabitidas. Et filii eorum ex media parte loquebantur Azotice, et nesciebant loqui Judaice et loquebantur juxta linguam populi et populi. Et objurgavi eos, et maledixi. Et cecidi ex eis viros, et declaravi eos, et adjuravi in Deo, ut non darent filias suas filiis eorum, et non acciperent de filiabus eorum filiis suis, et sibimetipsis, dicens: Numquid non in hujuscemodi re peccavit Salomon [Col. 1432D] rex Israel? et certe in gentibus multis non erat rex similis ei, et dilectus Deo suo erat, et posuit eum Deus regem super omnem Israel: et ipsum ergo ad peccatum duxerunt mulieres alienigenae. Numquid et nos inobedientes faciemus omne malum grande hoc, ut praevaricemur in Deo nostro, et ducamus uxores peregrinas?

[Col. 1433A] De filiis autem Joiada filii Eliasib sacerdotes magni, gener erat [a 1Kb] Sanaballat Oronites, quem fugavi a me. Recordare, Domine Deus meus, adversum eos qui polluunt sacerdotium, jusque sacerdotale et Leviticum. Igitur mundavi eos ab omnibus alienigenis, [Col. 1434A] et constitui ordines sacerdotum et Levitarum, unumquemque in ministerio suo: et in oblatione lignorum in temporibus constitutis, et in [b 1Kb] primitivis: memento mei, Deus meus, in bonum. Amen.


[Col. 1433] Explicit liber Ezrae.




[Col. 1433]
[LIBER ESTHER.]



PRAEFATIO HIERONYMI IN LIBRUM [a 1Kb] ESTHER.

[Col. 1433A] Librum Esther variis translatoribus constat esse vitiatum, quem ego de archivis Hebraeorum relevans, verbum e verbo pressius transtuli. Quem librum editio Vulgata laciniosis [b 2Kb] hinc inde verborum sinibus trahit: addens ea quae ex tempore dici poterant, et audiri, sicut solitum est [c 1Kb] scholaribus [Col. 1433B] disciplinis sumpto themate, excogitare, quibus verbis [Col. 1434A] uti potuit qui injuriam passus est, vel ille qui injuriam fecit. Vos autem, o [d 2Kb] Paula et Eustochium, [e 1Kb] quoniam et bibliothecas Heb. studuistis intrare, et interpretum certamina comprobastis, tenentes Esther Hebraicum librum, per singula verba nostram [Col. 1434B] translationem aspicite, ut possitis agnoscere, me [f 1Kb] nihil etiam augmentasse addendo, sed fideli [Col. 1435A] testimonio simpliciter sicut in Hebraeo habetur, historiam Hebraicam Latinae Linguae tradidisse. Nec affectamus laudes hominum, nec vituperationes expavescimus. Deo enim placere curantes, minas [Col. 1436A] hominum penitus non timemus: quia Deus dissipat ossa eorum qui hominibus placere desiderant (Psalm. LII, 6), et secundum Apostolum, qui ejusmodi sunt, servi Christi esse non possunt (Gal. I, 10) [a 6Kb] .



INCIPIT LIBER ESTHER.
[Col. 1435]

[Col. 1435D] [Cap. I.] In diebus Assueri, qui regnavit ab India usque Aethiopiam, super centum viginti septem [Col. 1436D] provincias: quando sedit in solio regni sui, [a 1Kb] Susan civitas regni ejus exordium fuit.

[Col. 1437A] Tertio igitur anno imperii sui, fecit grande convivium cunctis principibus, et pueris suis, fortissimis Persarum, et Medorum inclytis, et praefectis provinciarum coram se, ut ostenderet divitias gloriae regni sui, ac magnitudinem, atque jactantiam potentiae suae, multo tempore, centum videlicet et octoginta diebus.

Cumque implerentur dies convivii, invitavit omnem populum, qui inventus est [a 1Kb] Susis, a maximo usque ad minimum: et jussit septem diebus convivium praeparari in vestibulo horti, et nemoris, quod regio cultu et manu consitum erat. Et pendebant ex omni parte tentoria aerii coloris, et carbasini ac hyacinthini, sustentata funibus byssinis, atque purpureis, qui eburneis circulis inserti erant, et columnis marmoreis fulciebantur. Lectuli quoque aurei et argentei, super pavimentum smaragdino et Pario stratum lapide dispositi erant: quod mira varietate pictura decorabat. Bibebant autem qui invitati erant, aureis poculis, et aliis atque aliis vasis cibi inferebantur. [Col. 1437B] Vinum quoque, ut magnificentia regia dignum erat, abundans, et praecipuum ponebatur. Nec erat qui nolentes cogeret ad bibendum, sed sicut rex statuerat, praeponens [b 1Kb] mensis singulos de principibus suis, ut sumeret unusquisque quod vellet.

Vasthi quoque regina fecit convivium feminarum in palatio, ubi rex Assuerus manere consueverat.

Itaque die septimo, cum rex esset hilarior, et post nimiam potationem [Al. potionem] incaluisset mero, praecepit Mauman, et [c 1Kb] Bazatha, Arbona, et Bagatha, et Abgatha, [d 1Kb] et Zarath et Charchas, septem eunuchis, qui in conspectu ejus ministrabant, ut introducerent Vasthi reginam coram rege, posito super caput ejus diademate, ut ostenderet cunctis populis et principibus pulchritudinem illius: erat enim pulchra valde. Quae renuit, et ad regis imperium, quod per eunuchos mandaverat, venire contempsit.

Unde iratus rex, et nimio furore succensus, interrogavit sapientes, qui ex more regio semper ei aderant, [Col. 1437C] et illorum faciebat cuncta consilio, scientium leges ac jura majorum (erant autem primi et proximi, Charsena, et Sethar, et Admatha, et Tharsis, et Mares, et Marsana, et Mamuchan, septem duces Persarum atque [e 1Kb] Medorum, qui videbant faciem regis, et primi post eum residere soliti erant) cui sententiae Vasthi regina subjaceret, quae Assueri regis imperium, quod per eunuchos mandaverat, facere noluisset.

Responditque Mamuchan, audiente rege, atque principibus: Non solum regem laesit regina Vasthi, sed et omnes populos, et principes, qui sunt in cunctis provinciis regis Assueri. Egredietur enim sermo reginae ad omnes mulieres, ut contemnant viros suos, et dicant: Rex Assuerus jussit, ut regina Vasthi intraret ad eum, et illa noluit. Atque hoc exemplo omnes principum conjuges Persarum atque Medorum, parvipendent imperia maritorum: unde regis justa est indignatio. Si [Al. add. ergo] tibi placet, egrediatur edictum a facie tua; et scribatur [Col. 1437D] juxta legem Persarum atque Medorum, quam praeteriri illicitum est, ut nequaquam ultra Vasthi ingrediatur [Col. 1438A] ad regem, sed regnum illius, altera, quae melior illa est, accipiat. Et hoc in omne (quod latissimum est) provinciarum tuarum divulgetur imperium, et cunctae uxores tam majorum, quam minorum, deferant maritis suis [f 1Kb] honorem.

Placuit consilium ejus regi, et principibus: fecitque rex juxta consilium Mamuchan, et misit epistolas ad universas provincias regni sui, ut quaeque gens audire et legere poterat, diversis linguis et litteris, esse viros principes ac majores in domibus suis: et hoc per cunctos populos divulgari.

[Cap. II.] His ita gestis, postquam regis Assueri deterbuerat indignatio, recordatus est Vasthi, et quae fecisset, vel quae passa esset: dixeruntque pueri regis, ac ministri ejus: Quaerantur regi puellae virgines ac speciosae, et mittantur cui considerent per universas provincias puellas speciosas et virgines: et adducant eas ad civitatem Susan, et tradant [Al. add. eas] in domum feminarum sub manu Egei eunuchi, qui est praepositus et custos mulierum regiarum: [Col. 1438B] et accipiant mundum muliebrem, et caetera ad usus necessaria. Et quaecumque inter omnes oculis regis placuerit, ipsa regnet pro Vasthi. Placuit sermo regi: et ita, ut suggesserant, jussit fieri.

Erat vir Judaeus in Susis civitate, vocabulo Mardochaeus: filius Jair, filii Semei, filii Cis, de stirpe Jemini, qui translatus fuerat de Jerusalem eo tempore, quo Jechoniam regem Juda Nabuchodonosor rex Babylonis transtulerat, qui fuit nutritius filiae fratris sui Edissae, quae altero nomine vocabatur Esther: et utrumque parentem amiserat: pulchra nimis, et decora facie. Mortuisque patre ejus ac matre, Mardochaeus sibi eam adoptavit in filiam.

Cumque percrebuisset regis imperium, et juxta mandatum illius multae virgines pulchrae adducerentur Susan, et Egeo traderentur eunucho: Esther quoque inter caeteras puellas ei tradita est, ut servaretur in numero feminarum. Quae placuit ei, et invenit gratiam in conspectu illius. Et praecepit eunucho, [Col. 1438C] ut acceleraret mundum muliebrem, et traderet ei partes suas, et septem puellas speciosissimas de domo regis, et tam ipsam quam pedissequas ejus ornaret atque excoleret. Quae noluit indicare ei populum et patriam suam: Mardochaeus enim praeceperat ei, ut de hac re omnino reticeret: qui deambulabat quotidie ante vestibulum domus, in qua electae virgines servabantur, curam agens salutis Esther, et scire volens quid ei accideret.

Cum autem venisset tempus singularum per ordinem puellarum, ut intrarent ad regem, expletis omnibus quae ad cultum muliebrem pertinebant, mensis duodecimus vertebatur: ita dumtaxat, ut sex mensibus oleo ungerentur [g 1Kb] myrtino, et aliis sex quibusdam pigmentis et aromatibus uterentur. Ingredientesque ad regem, quidquid postulassent ad ornatum pertinens, accipiebant, et ut eis placuerat, compositae de triclinio feminarum ad regis cubiculum transibant. Et quae intraverat vespere, egrediebatur mane, atque inde in secundas aedes deducebatur, [Col. 1438D] quae sub manu Susagazi eunuchi erant, qui concubinis regis praesidebat: nec habebat potestatem ad [Col. 1439A] regem ultra redeundi, nisi voluisset rex, et eam venire jussisset ex nomine.

Evoluto autem tempore per ordinem, instabat dies, quo Esther filia Abihail fratris Mardochaei, quam sibi adoptaverat in filiam, intrare deberet ad regem. Quae non quaesivit muliebrem cultum, sed quaecumque voluit Egeus eunuchus custos virginum, haec ei ad ornatum dedit. Erat enim formosa valde, et incredibili pulchritudine, omnium oculis gratiosa et amabilis videbatur. Ducta est itaque ad cubiculum regis Assueri mense decimo, qui vocatur THEBETH, septimo anno regni ejus. Et amavit [Al. adamavit] eam rex plus quam omnes mulieres, habuitque gratiam et misericordiam coram eo super omnes mulieres, et posuit diadema regni in capite ejus, fecitque eam regnare in loco Vasthi. Et jussit convivium praeparari permagnificum cunctis principibus, et servis suis, pro conjunctione et nuptiis Esther. Et dedit requiem universis provinciis, ac dona largitus est juxta magnificentiam principalem.

[Col. 1439B] Cumque secundo quaererentur virgines et congregarentur, Mardochaeus manebat ad regis januam; necdum prodiderat Esther patriam, et populum suum, juxta mandatum ejus. Quidquid enim ille praecipiebat, observabat Esther: et ita cuncta faciebat, ut eo tempore solita erat quo eam parvulam nutriebat.

Eo igitur tempore, quo Mardochaeus ad regis januam morabatur, irati sunt Bagathan et Thares duo eunuchi regis, qui janitores erant, et in primo palatii limine praesidebant: volueruntque insurgere in regem, et occidere eum. Quod Mardochaeum non latuit, statimque nuntiavit reginae Esther: et illa regi, ex nomine Mardochaei, qui ad se rem detulerat. Quaesitum est, et inventum: et appensus uterque eorum est in patibulo. Mandatumque est historiis, et annalibus traditum coram rege.

[Cap. III.] Post haec rex Assuerus exaltavit Aman filium Amadathi, qui erat de stirpe Agag: et posuit solium ejus super omnes principes, quos habebat. Cunctique servi regis, qui in foribus palatii versabantur, [Col. 1439C] flectebant genua, et adorabant Aman: sic enim eis praeceperat imperator. Solus Mardochaeus non flectebat genu, neque adorabat eum. Cui dixerunt pueri regis, qui ad fores palatii praesidebant: Cur praeter caeteros non observas mandatum regis?

Cumque hoc crebrius dicerent, et ille nollet audire, nuntiaverunt Aman, scire cupientes utrum perseveraret in sententia; dixerat enim eis se esse Judaeum. Quod cum audisset Aman, et experimento probasset, quod Mardochaeus non sibi flecteret genu, nec se adoraret, iratus est valde, et pro nihilo duxit in unum Mardochaeum mittere manus suas: audierat enim quod esset gentis Judaeae. Magisque voluit omnem Judaeorum, qui erant in regno Assueri, perdere nationem.

Mense primo (cujus vocabulum est NISAN) anno duodecimo regni Assueri, missa est sors in urnam, quae Hebraice dicitur PHUR, coram Aman, quo die et quo mense gens Judaeorum deberet interfici: et [Col. 1439D] exivit mensis duodecimus, qui vocatur ADAR.

Dixitque Aman regi Assuero: Est populus per omnes provincias regni tui dispersus, et a se mutuo separatus, novis utens legibus et caeremoniis insuper et regis scita contemnens. Et optime nosti quod non expediat regno tuo ut insolescat per licentiam. Si tibi placet, decerne ut pereat: et decem millia talentorum appendam arcariis gazae tuae.

Tulit ergo rex annulum, quo utebatur, de manu sua, et dedit eum Aman filio Amadathi de progenie Agag, hosti Judaeorum, dixitque ad eum: Argentum, [Col. 1440A] quod tu polliceris, tuum sit, de populo age quod tibi placet.

Vocatique sunt scribae regis mense primo NISAN, tertia decima die ejusdem mensis, et scriptum est, ut jusserat Aman, ad omnes satrapas regis, et judices provinciarum, diversarumque gentium, ut quaeque gens legere poterat, et audire pro varietate linguarum, ex nomine regis Assueri: et litterae signatae ipsius annulo, missae sunt per cursores regis ad universas provincias, ut occiderent atque delerent omnes Judaeos, a puero usque ad senem, parvulos et mulieres, uno die, hoc est, tertio decimo mensis duodecimi qui vocatur ADAR, et bona eorum diriperent.

Summa autem epistolarum haec fuit, ut omnes provinciae scirent, et pararent se ad praedictam diem. Festinabant cursores, qui missi erant, regis imperium explere. Statimque in Susis pependit edictum, rege et Aman celebrante convivium, et cunctis [a 1Kb] , qui in urbe erant, flentibus.

[Cap. IV.] Quae cum audisset Mardochaeus, scidit [Col. 1440B] vestimenta sua, et indutus est sacco, spargens cinerem capiti: et in platea mediae civitatis voce magna clamabat, ostendens amaritudinem animi sui, et hoc ejulatu usque ad fores palatii gradiens. Non enim erat licitum indutum sacco aulam regis intrare.

In omnibus quoque provinciis, oppidis, ac locis, ad quae crudele regis dogma pervenerat, planctus ingens erat apud Judaeos, jejunium, ululatus, et fletus, sacco et cinere multis pro strato utentibus.

Ingressae autem sunt puellae Esther et eunuchi, nuntiaveruntque ei. Quod audiens consternata est: et misit vestem, ut, ablato sacco, induerent eum, quam accipere noluit. Accitoque [b 1Kb] Athach eunucho, quem rex ministrum ei dederat praecepit ei ut iret ad Mardochaeum, et disceret ab eo cur hoc faceret. Egressusque Athach, ivit ad Mardochaeum stantem in platea civitatis, ante ostium palatii: qui indicavit ei omnia quae acciderant, quomodo Aman promisisset, ut in thesauros [Al. thesauro] regis pro Judaeorum [Col. 1440C] nece inferret argentum. Exemplar quoque edicti, quod pendebat in Susis, dedit ei, ut reginae ostenderet, et moneret eam, ut intraret ad regem, et deprecaretur eum pro populo suo. Regressus Athach, nuntiavit Esther omnia, quae Mardochaeus dixerat. Quae respondit ei, et jussit ut diceret Mardochaeo: Omnes servi regis, et cunctae, quae sub ditione ejus sunt, norunt provinciae, quod sive vir, sive mulier, [c 1Kb] non vocatus, interius atrium regis intraverit, absque ulla cunctatione statim interficiatur: nisi forte rex auream virgam ad eum tetenderit pro signo clementiae, atque ita possit vivere. Ego igitur quomodo ad regem intrare potero, quae triginta jam diebus non sum vocata ad eum? Quod cum audisset Mardochaeus, rursum mandavit Esther, dicens: Ne putes quod animam tuam tantum liberes, quia in domo regis es prae cunctis Judaeis: si enim nunc silueris, per aliam occasionem liberabuntur Judaei: et tu, et domus patris tui peribitis. Et quis novit, utrum idcirco ad regnum veneris, ut in tali tempore parareris?

[Col. 1440D] Rursumque Esther haec Mardochaeo verba mandavit; Vade et congrega omnes Judaeos, quos in Susis repereris, et orate pro me. Non comedatis, et non bibatis tribus diebus, et tribus noctibus: et ego cum ancillis meis similiter jejunabo, et tunc ingrediar ad regem, contra legem faciens, non vocata, tradensque me morti et periculo. Ivit itaque Mardochaeus, et fecit omnia quae ei Esther praeceperat.

[Cap. V.] Die autem tertio induta est Esther regalibus vestimentis, et stetit in atrio domus regiae, [Col. 1441A] quod erat interius, contra basilicam regis: at ille sedebat super solium [a 1Kb] in consistorio palatii contra ostium domus. Cumque vidisset Esther reginam stantem, placuit oculis ejus, et extendit contra eam virgam auream quam tenebat manu. Quae accedens, osculata est summitatem virgae ejus.

Dixitque ad eam rex: Quid vis, Esther regina? quae est petitio tua? etiamsi dimidiam regni partem petieris, dabitur tibi. At illa respondit: Si regi placet, obsecro, ut venias ad me hodie, et Aman tecum, ad convivium quod paravi. Statimque rex, Vocate, inquit, cito Aman, ut Esther obediat voluntati. Venerunt itaque rex et Aman ad convivium, quod eis regina paraverat:

Dixitque ei rex, postquam vinum biberat abundanter: Quid petis ut detur tibi? et pro qua re postulas? etiam si dimidiam partem regni mei petieris, impetrabis. Cui respondit Esther: petitio mea, et preces istae sunt: Si inveni in conspectu regis gratiam, et si regi placet ut det mihi quod postulo, et [Col. 1441B] meam impleat petitionem, veniat rex et Aman ad convivium quod paravi eis, et cras regi aperiam voluntatem meam.

Egressus est itaque illo die Aman laetus et alacer. Cumque vidisset Mardochaeum sedentem ante fores palatii et non solum non assurrexisse sibi, sed nec motum quidem de loco sessionis suae, indignatus est valde: et dissimulata ira, reversus in domum suam, convocavit ad se amicos suos, et Zares uxorem suam: et exposuit illis magnitudinem divitiarum suarum, filiorumque turbam, et quanta eum gloria super omnes principes et servos suos rex elevasset. Et post haec ait: Regina quoque Esther nullum alium vocavit cum rege ad convivium, praeter me: apud quam etiam cras cum rege pransurus sum. Et cum haec omnia habeam, nihil me habere puto, quamdiu videro Mardochaeum Judaeum sedentem ante fores regias. Responderuntque ei Zares uxor ejus, et caeteri amici: Jube parari excelsam trabem, habentem [Col. 1441C] altitudinis quinquaginta cubitos, et dic mane regi, ut appendatur super eam Mardochaeus, et sic ibis cum rege laetus ad convivium. Placuit ei consilium, et jussit excelsam parari crucem.

[Cap. VI.] Noctem illam duxit rex insomnem, jussitque afferri sibi historias, et annales priorum temporum. Quae cum, illo praesente, legerentur, ventum est ad illum locum, ubi scriptum erat, quomodo nuntiasset Mardochaeus insidias Bagathan et Thares eunuchorum, regem Assuerum jugulare cupientium. Quod cum audisset rex, ait: Quid pro hac fide honoris ac praemii Mardochaeus consecutus est? Dixerunt ei servi illius ac ministri: Nihil omnino mercedis accepit.

Statimque rex, Quis est, inquit, in atrio? Aman quippe interius atrium domus regiae intraverat, ut suggereret regi, et juberet Mardochaeum affigi patibulo, quod ei fuerat praeparatum. Responderunt pueri Aman stat in atrio. Dixitque rex: Ingrediatur. Cumque esset ingressus, ait illi: Quid debet fieri viro, [Col. 1441D] quem rex honorare desiderat? Cogitans Aman in corde suo, et reputans quod nullum alium rex, nisi se, vellet honorare, respondit: Homo, quem rex honorare cupit, debet indui vestibus regiis, et imponi super equum, qui de sella regis est, et accipere regium diadema super caput suum, et primus de regiis principibus ac tyrannis teneat equum ejus, et per plateam civitatis incedens clamet, et dicat: Sic honorabitur, quemcumque rex voluerit honorare.

Dixitque ei rex: Festina, et sumpta stola et equo, fac ut locutus es Mardochaeo Judaeo qui sedet ante fores palatii. Cave ne quidquam de his, quae locutus es, praetermittas. Tulit itaque Aman stolam et equum, indutumque Mardochaeum in platea civitatis, et impositum equo praecedebat, atque clamabat: Hoc honore [Col. 1442A] condignus est, quemcumque rex voluerit honorare.

Reversusque est Mardochaeus ad januam palatii, et Aman festinavit ire in domum suam, lugens et operto capite: narravitque Zares uxori suae, et amicis suis [Al. tac. suis] omnia quae evenissent sibi. Cui responderunt sapientes, quos habebat in consilio, et uxor ejus: Si de semine Judaeorum est Mardochaeus, ante quem cadere coepisti, non poteris ei resistere, sed cades in conspectu ejus. Adhuc illis loquentibus, venerunt eunuchi regis, et cito eum ad convivium, quod regina paraverat, pergere compulerunt.

[Cap. VII.] Intravit itaque rex et Aman, ut biberent cum regina. Dixitque ei rex etiam in secundo die, postquam vino incaluerat: Quae est petitio tua, Esther, ut detur tibi? et quid vis fieri? etiam si dimidiam partem regni mei petieris, impetrabis.

Ad quem illa respondit: Si inveni gratiam in oculis tuis, o rex, et si tibi placet, dona mihi animam meam, pro qua rogo, et populum meum, pro quo obsecro. [Col. 1442B] Traditi enim sumus ego et populus meus, ut conteramur, jugulemur, et pereamus. Atque utinam in servos et in famulas venderemur: esset tolerabile malum, et gemens tacerem: nunc autem hostis noster est, cujus crudelitas redundat in regem.

Respondensque rex Assuerus ait: Quis est iste, et cujus potentiae, ut haec audeat facere? Dixit Esther: Hostis et inimicus noster pessimus iste est Aman. Quod ille audiens, illico obstupuit, vultum regis ac reginae ferre non sustinens.

Rex autem iratus surrexit, et de loco convivii intravit in hortum arboribus consitum. Aman quoque surrexit, ut rogaret Esther reginam pro anima sua, intellexit enim a rege sibi paratum malum. Qui cum reversus esset de horto nemoribus consito, et intrasset convivii locum, reperit Aman super lectulum [b 1Kb] corruisse, in quo jacebat Esther, et ait: Etiam reginam vult opprimere, me praesente, in domo mea. Necdum verbum de ore regis exierat, et statim operuerunt [Col. 1442C] faciem ejus.

Dixitque Arbona, unus de eunuchis, qui stabant in ministerio regis: En lignum, quod paraverat Mardochaeo, qui locutus est pro rege, stat in domo Aman, habens altitudinis quinquaginta cubitos. Cui dixit rex: Appendite eum in eo. Suspensus est itaque Aman in patibulo quod paraverat Mardochaeo: et regis ira quievit.

[Cap. VIII.] Die illo dedit rex Assuerus Esther reginae domum Aman adversarii Judaeorum, et Mardochaeus ingressus est ante faciem regis. Confessa est enim ei Esther, quod esset patruus suus.

Tulitque rex annulum, quem ab Aman recipi jusserat, et tradidit Mardochaeo. Esther autem constituit Mardochaeum super domum suam. Nec his contenta, [c 1Kb] procidit ad pedes regis, flevitque, et locuta ad eum oravit, ut malitiam Aman Agagitae, et machinationes ejus pessimas, quas excogitaverat contra Judaeos, juberet irritas fieri. At ille ex more sceptrum aureum protendit manu, quo signum clementiae monstrabatur: [Col. 1442D] illaque consurgens stetit ante eum, et ait: Si placet regi, et si inveni gratiam in oculis ejus, et deprecatio mea non ei videtur esse contraria, obsecro, ut novis epistolis, veteres Aman litterae, insidiatoris et hostis Judaeorum, quibus eos in cunctis regis provinciis perire praeceperat, corrigantur. Quomodo enim potero sustinere necem, et interfectionem populi mei? Responditque rex Assuerus Esther reginae, et Mardochaeo Judaeo: Domum Aman concessi Esther, et ipsum jussi affigi cruci, quia ausus est manum mittere in Judaeos. Scribite ergo Judaeis, sicut vobis placet, regis nomine, signantes litteras annulo meo. Haec enim consuetudo erat, ut epistolis, quae ex regis [Al. regio] nomine mittebantur, et illius annulo signatae erant, nemo auderet contradicere.

[Col. 1443A] Accitisque scribis et librariis regis (erat autem tempus tertii mensis, qui appellatur SIBAN) vicesima et tertia illius die, scriptae sunt epistolae, ut Mardochaeus voluerat, ad Judaeos, et ad principes, procuratoresque et Judices, qui centum viginti septem provinciis ab India usque Aethiopiam praesidebant, provinciae atque provinciae, populo et populo, juxta linguas et litteras suas, et Judaeis, ut [Al. prout] legere poterant, et audire. Ipsaeque epistolae, quae regis nomine mittebantur, annulo ipsius obsignatae sunt, et missae per veredarios: qui per omnes provincias discurrentes, veteres litteras novis nuntiis praevenirent. Quibus imperavit rex, ut convenirent Judaeos per singulas civitates, et in unum praeciperent congregari, ut starent pro animabus suis, et omnes inimicos suos, cum conjugibus ac liberis et universis domibus, et interficerent atque delerent, [a 1Kb] et spolia eorum diriperent. Et constituta est per omnes provincias una ultionis dies, id est, tertia decima mensis duodecimi ADAR. Summaque epistolae haec fuit, ut in [Col. 1443B] omnibus terris ac populis, qui regis Assueri imperio subjacebant, notum fieret, paratos esse Judaeos ad capiendam vindictam de hostibus suis: Egressique sunt veredarii celeres nuntios perferentes, et edictum regis pependit in Susis.

Mardochaeus autem, de palatio et de conspectu regis egrediens, fulgebat vestibus regiis, hyacinthinis videlicet et aereis, coronam auream portans in capite, et amictus serico pallio atque purpureo. Omnisque civitas exsultavit, atque laetata est. Judaeis autem nova lux oriri visa est, gaudium, honor, et tripudium. Apud omnes populos, urbes atque provincias, quocumque regis jussa veniebant, mira exsultatio, epulae atque convivia, et festus dies: in tantum ut plures alterius gentis et sectae, eorum religioni et caeremoniis jungerentur. Grandis enim cunctos Judaici nominis terror invaserat.

[Cap. IX.] Igitur duodecimi mensis, quem ADAR vocari ante jam diximus, tertiadecima die, quando [Col. 1443C] cunctis Judaeis interfectio parabatur, et hostes eorum inhiabant sanguini, versa vice Judaei superiores esse coeperunt, et se de adversariis vindicare. Congregatique sunt per singulas civitates, oppida, et loca, ut extenderent manum contra inimicos et persecutores suos. Nullusque ausus est resistere, eo quod omnes populos magnitudinis eorum formido penetrarat. Nam et provinciarum judices, et duces, et procuratores, omnisque dignitas quae singulis locis ac operibus praeerat, extollebant Judaeos timore Mardochaei. Quem principem esse palatii, plurimum posse cognoverant: fama quoque nominis ejus crescebat quotidie, et per cunctorum ora volitabat.

Itaque percusserunt Judaei inimicos suos plaga magna, et occiderunt eos, reddentes eis quod sibi paraverant facere: in tantum ut etiam in [b 1Kb] Susan quingentos viros interficerent, extra decem filios Aman Agagitae hostis Judaeorum: quorum ista sunt nomina: Pharsandatha, et Delphon, et Esphatha, [Col. 1443D] et Phoratha, et Adalia, et Aridatha, et Phermesta, et Arisai, et Aridai [Al. Arisati], et Vaizatha [Al. Jezatha]. Quos cum occidissent, praedas de substantiis eorum tangere noluerunt.

Statimque numerus eorum, qui occisi erant in Susan, ad regem relatus est. Qui dixit reginae: In urbe Susan interfecerunt Judaei quingentos viros, et alios decem filios Aman: quantam putas eos exercere caedem in universis provinciis? Quid ultra postulas, et quid vis ut fieri jubeam? cui illa respondit: Si regi placet, detur potestas Judaeis, ut sicut fecerunt hodie in Susan, sic et cras faciant, et decem filii Aman in patibulis suspendantur. Praecepitque [Col. 1444A] rex, ut ita fieret. Statimque in Susan pependit edictum, et decem filii Aman suspensi sunt.

Congregatis Judaeis quartadecima die mensis ADAR, interfecti sunt in Susan trecenti viri: nec eorum ab illis direpta substantia est. Sed et per omnes provincias, quae ditioni regis subjacebant, pro animabus suis steterunt Judaei, interfectis hostibus ac persecutoribus suis: in tantum ut septuaginta quinque millia occisorum implerentur, et nullus de substantiis eorum quidquam contingeret.

Dies autem tertius decimus mensis ADAR, unus [Al. primus] apud omnes interfectionis fuit, et quartadecima die caedere desierunt. Quem constituerunt esse solemnem, ut in eo omni tempore deinceps vacarent epulis, gaudio atque conviviis. At hi qui in urbe Susan caedem exercuerant, tertio decimo, et quarto decimo die ejusdem mensis in caede versati sunt: quinto decimo autem die percutere desierunt. Et idcirco eumdem diem constituerunt solemnem epularum atque laetitiae. Hi vero Judaei, [Col. 1444B] qui in oppidis non muratis ac villis morabantur, quartum decimum diem mensis ADAR conviviorum et gaudii decreverunt, ita ut exsultent in eo, et mittant sibi mutuo partes epularum et ciborum.

Scripsit itaque Mardochaeus omnia haec, et litteris comprehensa misit ad Judaeos, qui in omnibus regis provinciis morabantur, tam in vicino positis [Al. tac. positis], quam procul, ut quartam decimam et quintam decimam diem mensis ADAR pro festis susciperent, et revertente semper anno solemni honore celebrarent: quia in ipsis diebus se ulti sunt Judaei de inimicis suis, et luctus atque tristitia in hilaritatem gaudiumque conversa sunt, essentque dies isti epularum atque laetitiae, et mitterent sibi invicem ciborum partes, et pauperibus manuscula largirentur.

Susceperuntque Judaei in solemnem ritum cuncta quae eo tempore facere [c 1Kb] coeperant, et quae Mardochaeus litteris facienda mandaverat. Aman enim [Col. 1444C] filius Amadathi stirpis Agag, hostis et adversarius Judaeorum, cogitavit contra eos malum, ut occideret illos, atque deleret: et misit PHUR, quod nostra lingua vertitur in sortem. Et postea ingressa est Esther ad regem, obsecrans ut conatus ejus, litteris regis irriti fierent, et malum, quod contra Judaeos cogitaverat, reverteretur in caput ejus. Denique et ipsum et filios ejus affixerunt cruci, atque ex illo tempore dies isti appellati sunt PHURIM, id est, sortium, eo quod PHUR, id est, sors, in urnam missa fuerit. Et cuncta quae gesta sunt, epistolae, id est, libri hujus, volumine continentur: quaeque sustinuerunt, et quae deinceps immutata sunt, susceperunt Judaei super se et semen suum, et super cunctos, qui religioni eorum voluerunt [Al. voluerint] copulari, ut nulli liceat duos hos dies absque solemnitate transigere: quod scriptura testatur, et certa expetunt tempora, annis sibi jugiter succedentibus Isti sunt dies, quos nulla umquam delebit oblivio, et per singulas generationes cunctae in toto orbe [Col. 1444D] provinciae celebrabunt: nec est ulla civitas, in qua dies PHURIM, id est, sortium, non observentur a Judaeis, et ab eorum progenie, quae his caeremoniis obligata est.

Scripseruntque Esther regina filia [d 1Kb] Abihail et Mardochaeus Judaeus, etiam secundam epistolam, ut omni studio dies ista solemnis sanciretur in posterum. Et miserunt ad omnes Judaeos, qui in centum viginti septem regis Assueri provinciis versabantur, ut haberent pacem et susciperent veritatem. Observantes dies Sortium, et suo tempore cum gaudio celebrarent: sicut constituerant Mardochaeus, et [Col. 1445A] Esther, et illi observanda susceperunt a se, et a semine suo, jejunia et clamores, et Sortium dies, et omnia, quae libri hujus, qui vocatur Esther, historia continentur.

[Cap. X.] Rex vero Assuerus, omnem terram et cunctas maris insulas fecit tributarias: cujus fortitudo et imperium, et dignitas atque sublimitas, qua exaltavit Mardochaeum, scripta sunt in libris Medorum, atque Persarum, et quomodo Mardochaeus Judaici generis secundus a rege Assuero fuerit, et magnus [a 1Kb] apud Judaeos, et acceptabilis plebi fratrum suorum, quaerens bona populo suo, et loquens ea quae ad pacem seminis sui pertinerent.


Quae habentur in Hebraeo, plena fide expressi. Haec autem, quae sequuntur, scripta reperi in editione Vulgata, quae Graecorum lingua et litteris continetur, et interim post finem libri hoc capitulum ferebatur: quod juxta consuetudinem nostram obelo ÷, id est, veru praenotavimus [b 1Kb] .

[Col. 1445B] ÷ Dixitque [c 1Kb] Mardochaeus: A Deo facta sunt ista. Recordatus sum somnii, quod videram, haec eadem significantis; nec eorum quidquam irritum fuit. Parvus fons, qui crevit in fluvium, et in lucem solemque conversus est, et in aquas plurimas redundavit; Esther est, quam rex accepit uxorem, et voluit esse reginam. Duo autem dracones: ego sum, et Aman. Gentes, quae convenerant, hi sunt, qui conati sunt delere nomen Judaeorum. Gens autem mea: Israel est, quae clamavit ad Dominum, et salvum fecit Dominus populum suum: liberavitque nos de omnibus malis, et fecit signa magna atque portenta inter gentes: et duas sortes esse praecepit, unam populi Dei, et alteram cunctarum gentium. Venitque utraque sors in statutum ex illo jam tempore [d 1Kb] diem coram Deo universis gentibus: et recordatus est Dominus populi sui, ac misertus est haereditatis suae. Et observabuntur dies isti in mense ADAR, quarta decima et quinta decima die ejusdem [Col. 1445C] mensis, cum omni studio et gaudio in unum coetum. populi congregati, in cunctas deinceps generationes populi Israel.

[Cap. XI.] Anno quarto regnantibus [e 1Kb] Ptolemaeo et Cleopatra, attulerunt Dositheus, qui se sacerdotem et Levitici generis ferebat, et Ptolemaeus filius ejus, hanc epistolam PHURIM, quam dixerunt interpretum esse Lysimachum Ptolemaei filium in Jerusalem.


Hoc quoque principium erat in editione Vulgata, quod nec in Hebraeo, nec apud ullum fertur interpretatum.

Anno secundo, regnante Artaxerxe maximo, prima die mensis NISAN, vidit somnium Mardochaeus filius Jairi, filii Semel, filii Cis, de tribu Benjamin: homo Judaeus, qui habitabat in urbe Susis, vir magnus, et inter primos aulae regiae. Erat autem de eo numero captivorum, quos transtulerat Nabuchodonosor rex Babylonis de Jerusalem cum Jechonia rege Juda, et hoc ejus somnium fuit: Apparuerunt [Col. 1445D] voces, et tumultus, et tonitrua, et terraemotus, et conturbatio super terram, et ecce duo dracones magni, paratique contra se in praelium. Ad quorum clamorem cunctae concitatae sunt nationes, ut pugnarent contra gentem justorum. Fuitque dies illa tenebrarum et discriminis, tribulationis et angustiae, et ingens formido super terram. Conturbataque est gens justorum timentium mala sua, et praeparata ad mortem. Clamaveruntque ad Deum: et illis vociferantibus, fons parvus crevit in fluvium maximum, et in aquas plurimas redundavit. Lux et sol ortus [Col. 1446A] est, et humiles exaltati sunt, et devoraverunt inclytos. Quod cum vidisset Mardochaeus, et surrexisset de strato, cogitabat quid Deus facere vellet, et fixum habebat in animo scire cupiens quid significaret somnium.

[Cap. XII.] Morabatur autem eo tempore in aula regis, cum Bagatha et Thara eunuchis regis, qui janitores erant palatii. Cumque intellexisset cogitationes eorum, et curas diligentius pervidisset, didicit quod conarentur in regem Artaxerxem manus mittere, nuntiavit super eo regi. Qui de utroque habita quaestione, confessos duci jussit ad mortem. Rex autem quod gestum erat, scripsit in commentariis: sed et Mardochaeus rei memoriam litteris tradidit. Praecepitque ei rex, ut in aula palatii moraretur, datis ei pro delatione muneribus. Aman vero filius Amadathi Bugaeus, erat gloriosissimus coram rege, et voluit nocere Mardochaeo et populo ejus, pro duobus regis eunuchis qui fuerant interfecti.


[Col. 1446B] Hucusque Prooemium.


Quae sequuntur, in eo loco posita erant, ubi scriptum est in volumine.

Et diripuerunt bona, vel substantias eorum.


Quae in sola Vulgata editione reperimus.

Epistolae autem hoc exemplar fuit.

[Cap. XIII.] Rex maximus Artaxerxes ab India usque Aethiopiam, centum viginti septem provinciarum principibus et ducibus, qui ejus imperio subjecti sunt, salutem [f 1Kb] . Cum plurimis gentibus imperarem, et universum orbem meae ditioni subjugassem, volui nequaquam abuti potentiae magnitudine, sed clementia et lenitate gubernare subjectos, ut absque ullo terrore vitam silentio transigentes, optata cunctis mortalibus pace fruerentur. Quaerente autem me a consiliariis meis, quomodo hoc posset impleri, unus qui sapientia et fide caeteros praecellebat, et [Col. 1446C] erat post regem secundus, Aman nomine, indicavit mihi in toto orbe terrarum populum esse dispersum, qui novis uteretur legibus, et contra omnium gentium consuetudinem faciens, regum jussa contemneret, et universarum concordiam nationum sua dissensione violaret. Quod cum didicissemus, videntes unam gentem rebellem adversus omne hominum genus perversis uti legibus, nostrisque jussionibus contraire, et turbare subjectarum nobis provinciarum pacem atque concordiam, jussimus, ut quoscumque Aman, qui omnibus provinciis praepositus est, et secundus a rege, et quem patris loco colimus, monstraverit, cum conjugibus ac liberis deleantur ab inimicis suis: nullusque eorum misereatur, quartadecima die duodecimi mensis ADAR anni praesentis: ut nefarii homines una die ad inferos descendentes, reddant imperio nostro pacem, quam turbaverant.


Hucusque exemplar epistolae.


[Col. 1446D] Quae sequuntur, post eum locum scripta reperi, ubi legitur.

Pergensque Mardochaeus, fecit omnia quae ei mandaverat Esther.


Nec tamen habentur in Hebraico, et apud nullum penitus feruntur interpretum.

Mardochaeus autem deprecatus est Dominum, memor omnium operum ejus, et dixit: Domine, Domine, rex omnipotens, in ditione enim tua [Col. 1447A] cuncta sunt posita, et non est qui possit tuae resistere voluntati, si decreveris salvare Israel. Tu fecisti coelum et terram, et quidquid coeli ambitu continetur. Dominus omnium es, nec est qui resistat majestati tuae. Cuncta nosti, et scis, quia non pro superbia et contumelia, et aliqua gloriae cupiditate, fecerim hoc ut non adorarem Aman superbissimum (libenter enim pro salute Israel etiam vestigia pedum ejus deosculari paratus essem), sed timui ne honorem Dei mei transferrem ad hominem, et ne quemquam adorarem excepto Deo meo. Et nunc, Domine rex Deus Abraham, miserere populi tui, quia volunt nos inimici perdere, et haereditatem tuam delere. Ne despicias partem tuam, quam redemisti tibi de Aegypto. Exaudi deprecationem meam, et propitius esto sorti et funiculo tuo: et converte luctum nostrum in gaudium, ut viventes laudemus nomen tuum, Domine, et ne claudas ora te canentium. Omnis quoque Israel pari mente et obsecratione clamavit ad Dominum, eo quod eis certa mors impenderet.

[Col. 1447B] [Cap. XIV.] Esther quoque regina confugit ad Dominum, pavens periculum, quod imminebat. Cumque deposuisset vestes regias, fletibus et luctui apta indumenta suscepit, et pro unguentis variis, cinere et stercore implevit caput, et corpus suum humiliavit jejuniis, omniaque loca, in quibus laetari ante consueverat, crinium laceratione complevit. Et deprecabatur Dominum Deum Israel, dicens: Domine mi, qui rex noster es solus, adjuva me solitariam, et cujus praeter te nullus auxiliator est alius. Periculum meum in manibus meis est. Audivi a patre meo, quod tu, Domine, tulisses Israel de cunctis gentibus, et patres nostros ex omnibus retro majoribus suis, ut possideres haereditatem sempiternam, fecistique eis sicut locutus es. Peccavimus in conspectu tuo, et idcirco tradidisti nos in manus inimicorum nostrorum: coluimus enim deos eorum. Justus es, Domine: et nunc eis sufficit, quod durissima [Col. 1447C] nos opprimunt servitute; sed robur manuum suarum, idolorum potentiae deputantes, volunt tua mutare promissa, et delere haereditatem tuam, et claudere ora te laudantium, atque exstinguere gloriam templi et altaris tui, ut aperiant ora gentium, et laudent idolorum fortitudinem, et praedicent carnalem regem in sempiternum. Ne tradas, Domine, sceptrum tuum his, qui non sunt, ne rideant ad ruinam nostram: sed converte consilium eorum super eos, et eum qui in nos coepit saevire, disperde. Memento, Domine, et ostende te nobis in tempore tribulationis nostrae, et da mihi fiduciam, [a 1Kb] Domine rex deorum, et universae potestatis: tribue sermonem compositum in ore meo in conspectu leonis, et transfer cor illius in odium hostis nostri, ut et ipse pereat, et caeteri qui ei consentiunt. Nos autem libera manu tua, et adjuva me, nullum aliud auxilium habentem, nisi te, Domine, qui habes omnium scientiam, et nosti quia oderim gloriam iniquorum, et detester cubile incircumcisorum, et omnis alienigenae. [Col. 1447D] Tu scis necessitatem meam, quod abominer signum superbiae et gloriae meae, quod est super caput meum in diebus ostentationis meae, et detester illud quasi pannum menstruatae, et non portem in diebus silentii mei, et quod non comederim in mensa Aman, nec mihi placuerit convivium regis, et non biberim vinum libaminum: et numquam laetata sit ancilla tua, ex quo huc translata sum usque in praesentem diem, nisi in te, Domine Deus Abraham. Deus fortis super omnes, exaudi vocem eorum qui nullam aliam spem habent, et libera nos de manu iniquorum, et erue me a timore meo.


[Col. 1448A] Haec quoque addita reperi in editione Vulgata.

[Cap. XV.] Et mandavit ei (haud dubium quin Estheri Mardochaeus) ut ingrederetur ad regem, et rogaret pro populo suo et pro patria sua. Memorare, inquit, dierum humilitatis tuae, quomodo nutrita sis in manu mea, quia Aman secundus a rege locutus est contra nos in mortem: et tu invoca Dominum, et loquere regi pro nobis, et libera nos de morte.


Necnon et ista quae subdita sunt.

Die autem tertio deposuit vestimenta ornatus sui, et circumdata est gloria sua. Cumque regio fulgeret habitu, et invocasset omnium rectorem et salvatorem Deum, assumpsit duas famulas, et super unam quidem innitebatur, quasi prae deliciis et nimia teneritudine corpus suum ferre non sustinens: altera autem famularum sequebatur dominam, defluentia in humum indumenta sustentans. Ipsa autem roseo vultum colore perfusa, et gratis ac nitentibus oculis, [Col. 1448B] tristem celabat animum, et nimio timore contractum. Ingressa igitur cuncta per ordinem ostia, stetit contra regem, ubi ille residebat super solium regni sui, indutus vestibus regiis, auroque fulgens, et pretiosis lapidibus, eratque terribilis aspectu. Cumque elevasset faciem, et ardentibus oculis furorem pectoris indicasset, regina corruit, et, in pallorem colore mutato, lassum super [b 1Kb] ancillulam reclinavit caput. Convertitque Deus spiritum regis in mansuetudinem, et festinus ac metuens exilivit de solio, et sustentans eam ulnis suis, donec rediret ad se, his verbis blandiebatur: Quid habes, Esther? Ego sum frater tuus, noli metuere. Non morieris: non enim pro te, sed pro omnibus haec lex constituta est. Accede igitur, et tange sceptrum. Cumque illa reticeret, tulit auream virgam, et posuit super collum ejus, et osculatus est eam, et ait: Cur mihi non loqueris? Quae respondit: Vide te, domine, quasi angelum Dei, et conturbatum est cor meum prae timore gloriae tuae. Valde enim mirabilis es, domine, [Col. 1448C] et facies tua plena est gratiarum. Cumque loqueretur, rursus corruit, et pene exanimata est. [c 1Kb] Rex autem turbabatur, et omnes ministri ejus consolabantur eam.


Exemplar epistolae regis Artaxerxis, quam pro Judaeis ad totas regni sui provincias misit: quod et ipsum in Hebraico volumine non habetur.

[Cap. XVI.] Rex magnus Artaxerxes ab India usque Aethiopiam, centum viginti septem provinciarum ducibus ac principibus, qui nostrae obediunt jussioni, salutem dicit. Multi bonitate principum, et honore qui in eos collatus est, abusi sunt in superbiam: et non solum subjectos regibus nituntur opprimere, sed datam sibi gloriam non [d 1Kb] ferentes, in ipsos, qui dederunt, moliuntur insidias. Nec contenti sunt gratias non agere beneficiis, et humanitatis in se jura violare; sed Dei quoque cuncta cernentis arbitrantur se fugere posse sententiam. Et in tantum [Col. 1448D] vesaniae proruperunt, ut eos, qui credita sibi officia diligenter observant, et ita cuncta agunt ut omnium laude digni sint, mendaciorum cuniculis conentur subvertere, dum aures principum simplices, et ex sua natura alios aestimantes, callida fraude decipiunt. Quae res et ex veteribus probatur historiis, et ex his quae geruntur quotidie, quomodo malis quorumdam suggestionibus regum studia depraventur. Unde providendum est paci omnium provinciarum. Nec putare debetis, si diversa jubeamus, ex animi nostri venire levitate, sed pro qualitate et necessitate temporum, ut reipublicae poscit utilitas, ferre sententiam. Et ut manifestius, quod dicimus, intelligatis, [Col. 1449A] Aman filius Amadathi, et animo et gente Macedo, alienusque a Persarum sanguine, et pietatem nostram sua crudelitate commaculans, peregrinus susceptus est a nobis, et tantam in se expertus humanitatem, ut pater noster vocaretur, et adoraretur ab omnibus post regem secundus: qui in [a 1Kb] tantum arrogantiae tumorem sublatus est, ut regno privare nos niteretur et spiritu. Nam Mardochaeum, cujus fide et beneficiis vivimus, et consortem regni nostri Esther, cum omni gente sua, novis quibusdam atque inauditis machinis expetivit in mortem: hoc cogitans, ut illis interfectis, insidiaretur nostrae solitudini, et regnum Persarum transferret in Macedonas. Nos autem, a pessimo mortalium Judaeos neci destinatos, in nulla penitus culpa reperimus, sed econtrario justis utentes legibus, et filios altissimi et maximi, semperque viventis Dei, cujus beneficio et patribus nostris et nobis regnum est traditum, et usque hodie custoditur. Unde eas litteras, quas sub nomine nostro ille direxerat, sciatis esse irritas. [Col. 1450A] Pro quo scelere ante portas hujus urbis, id est, Susis, et ipse qui machinatus est, et omnis cognatio ejus pendet in patibulis: non nobis, sed Deo ei reddente quod meruit. Hoc autem edictum, quod nunc mittimus, in cunctis urbibus proponatur, ut liceat Judaeis uti legibus suis. Quibus debetis esse adminiculo, ut eos, qui se ad necem eorum paraverant, possint interficere tertia decima die mensis duodecimi, qui vocatur ADAR. Hunc enim diem, omnipotens Deus, moeroris et luctus, eis vertit in gaudium. Unde et vos, inter caeteros festos dies hanc habetote diem, et celebrate eam cum omni laetitia, ut et in posterum cognoscatur, omnes, qui fideliter Persis obediunt, dignam pro fide recipere mercedem: qui autem insidiantur regno eorum, perire pro scelere. Omnis autem provincia et civitas, quae noluerit solemnitatis hujus esse particeps, gladio et igne pereat, et sic deleatur, ut non solum hominibus, sed etiam bestiis invia sit in sempiternum, pro exemplo contemptus, et inobedientiae. [b 2Kb] ÷


[Col. 1449] Explicit liber Esther.



APPENDICULA AD PRIMAM PARTEM DIV. BIBLIOTHECAE S. HIERONYMI.
[Col. 1449]



[Col. 1449]
J. MARTIANAEI ADMONITIO.

Quod in annotationibus ad psalmum XLV nos facturos promisimus, hic reddendum est cum fenore. Partem itaque non exiguam psalmi secundi, cum toto sacro contextu psalmi quadragesimi quarti, sive quadragesimi quinti apud Hebraeos, studiosorum curiositati consulentes in hac Canonis appendicula, lingua Hebraeorum vernacula, characteribus vero Latinis exhibemus; prout res conceptae sunt in perantiquo manuscripto monasterii nostri S. Petri Carnutensis, qui Psalterium triplex complectitur. Ne quid tamen deperiret legentium eruditioni ex absentia Hebraeorum elementorum, in adversa altera columna Hebraeos characteres apposuimus cum lectione eorumdem Latina juxta puncta vocalia, seu motiones hodiernas Massoretharum: ut sic uno intuitu statim appareat discrepantia Hebraicae lectionis antiquae, ab ea quae nunc viget apud grammaticos Hebraeos. Ex hac porro veterum ac hodiernorum diversa lectione nonnihil subolet nobis aetas antiqui Scriptoris nostri hebraizantis: nam quod in multis bene conveniat cum Massorae doctoribus; in aliis nonnullis aliquando dissentiat, proximus tempore putandus videtur his Judaeorum magistris. Certe Hieronymo inferiorem eum esse nemo inficiabitur, qui utriusque lectiones Hebraicas inter se composuerit; sonos enim litterarum tum vocalium, tum consonantium valde diversos in eisdem deprehendet: ut inferius scholiorum nostrorum exempla demonstrant. Caeterum hujus anonymi scriptoris quantumvis dubia nobis sit aetas, ex ipso tamen minime dubium exsurgit argumentum, Ecclesiae Christi numquam defuisse viros Hebraice doctos, qui in studio divinarum Scripturarum S. Hieronymi vestigia consectarentur: quod secus fuisse heterodoxorum hujus temporis docuit inscitia.



PSALMI II PARS MAXIMA HEBRAICE SCRIPTA.
[Col. 1451]


Ex triplici Psalterio ms. monasterii S. Petri Carnutensis.
[Col. 1451A]

Saal mimenni veethna goim nahelathecha
[8] Postula a me, et dabo tibi gentes haereditatem
      vaaHuzadcha afSe arez.
   tuam, et possessionem tuam terminos terrae.
   Teroaem besevet barzel ki chli jocer tenapecem.
[9] Pasces eos in virga ferrea, ut vas figuli conteres eos.
   Vaatta malachim hazxilu hiveSru softe
[10] Nunc ergo, reges, intelligite, erudimini judices
   arez.
   terrae.
[11] Aivedu eth adn birea vegilu bireada.
Servite Domino in timore, et exsultate in tremore.
   Nascu bar pen jeanaf vethovedu derech.
[12] Adorate pure, ne forte irascatur, et pereatis de via.
   Ki jivear ki maat apo asre col
[13] [Col. 1451B] Cum exarserit post paululum furor ejus: beati omnes
      Hose bo.
   qui sperant in eo.



Hebraei characteres Latinis litteris expressi juxta Massoretharum punctationem.
[Col. 1452A] [Figure: [Hebrew Text] 8Kb] [10Kb]

    nachalathecha gojim veettena mimmenni scheal
    arets aphse vaachuzathecha
    tenappetsem jotser kichli barzel beschevet terohem
    schophte hivvaseru haschkilu melachim vehatta
    arets
    birhada veghilu bejira adonai eth hivdu
    derech vothovedu jeenaph pen bar nasschecu
    kol aschre appo kimhat jivhar ki
    bo chose





PSALMUS XLIV, APUD HEBRAEOS XLV.
[Col. 1451]


Ex eodem triplici Psalterio descriptus Hebraice characteribus Latinis.
[Col. 1451B]

RaHas libbi davar tov omer ani
[1] Eructavit cor meum verbum bonum; dico ego
      mAsai lamelech.
   opera mea regi.
   LeSoni At sofer mahir.
[2] Lingua mea stylus scribae velocis.
   Jafjafitha mibne Adam hutcak Hen
[3] Decore pulchrior es filiis hominum: effusa est gratia
   besifethothecha alken berachecha elohim
   in labiis tuis: propterea benedixit tibi Deus
   [Col. 1451C] LAolam.
   in aeternum.
   Hagor Harbacha al jerech gibbor.
[4] Accingere gladio tuo super femur tuum, potentissime.
   Hodecha va hedarecha vahedarcha celaH
[5] Gloria tua et decore tuo; decore tuo prospere
   rechav.
   ascende.
al devar emeth va anneva cedek
[6] Propter veritatem et mansuetudinem justitiae
   vethorecha noraoth jeminecha.
   docebit te terribilia dextera tua.
   Heitcecha senunim Amim taHathecha gippolu
[7] Sagittae tuae acutae, populi sub te cadent,
   bleve ojve hamelech.
   in corde inimicorum regis.
   [Col. 1451D] KiSacha elohim Aolam va ed
[8] Thronus tuus Deus in saeculum et in aeternum:
   sevet misor sevet malchuthecha.
   sceptrum aequitatis sceptrum regni tui.
Ahavta cedek va tisena resa alken
[9] Dilexisti justitiam, et odisti iniquitatem: propterea
   mesaHcha elohim elohecha semen SaSon
   unxit te Deus, Deus tuus, oleo exsultationis
   me Haverecha.
   prae participibus tuis.
   [Col. 1453A] Mor va haloth kciaoth col begethotheca
[10] Myrrha et stacte et cassia in cunctis vestimentis tuis,
   min hecle sen minni simmehucha
   de domibus eburneis, quibus laetificaverunt te
   bnoth malachim bicrothecha.
   filiae regum in honore tuo.
Niceva segal liminecha bechetemme ofir.
[11] Stetit conjux in dextera tua, in diademate aureo.
Simai bath urei vatheti azenech vesichi
[12] Audi filia et vide et inclina aurem tuam: et obliviscere
   ammech u veth avich.
   populi tui et domus patris tui.
   Vithave hamélech iafiech ki hu
[13] Et concupiscet rex decorem tuum: quia ipse
      adonaich vehistaHavi lo.
   est dominus tuus, et adora eum.
   Uvath cor beminehâ panaich
[14] Et, o filia fortissimi, in muneribus faciem tuam
      [Col. 1453B] jaHallu Asire Ame.
   deprecabuntur divites populi.
   Col kevudda bath melech pnima mimisbcot
[15] Omnis gloria filiae regis intrinsecus: fasciis
   zahad levusa.
   aureis vestita est.
   lirKamoth tuval lamélech bethulóth ahreha
[16] In scutulatis ducetur ad regem: virgines sequentur
      reotheha muvaoth lach.
   eam; amicae ejus ducentur illuc.
Tuvalna bisemahod vagil tevoenna
[17] Ducentur in laetitiis et exsultatione: ingredientur
   behechal melech.
   thalamum regis.
taHad avothecha jihiju baanecha tesitémo
[18] [Col. 1453C] Pro patribus tuis erunt filii tibi: pones eos
   lesarim bechol arez.
   principes in universa terra.
   azKira simecha bechol dor
[19] Recordabor nominis tui, in omni generatione
   vador.
   et generatione.
   Alchen amime jehoducha laolam
[20] Propterea populi confitebuntur tibi in saeculum
   vaheth.
   et in aeternum.



Hebraei characteres Latinis litteris expressi juxta Massoretharum punctationem.
[Col. 1452B] [Figure: [Hebrew Text] 13Kb]

    ani omer tov davar libbi rachasch
    lemelech mahasai
    mahir sopher het leschoni
    chen hutsac Adam mibbene jophjaphitha
    elohim barachecha ken hal besiphthothecha
    [Col. 1452C] leholam
    gibbor jarech al charbecha chaghor
    tselach vahadarecha vahadarecha hodecha
    rechav
    tsedech vehanva emeth devar hal
    jeminecha noraoth vethorecha
    jippelu tachtecha ammim schenunim chitsecha
    hammelech ojeve belev
    vahed olam elohim kisacha
    malchuthecha schevet mischor schevet
    ken al reschah vattisna tsedec ahavta
    sason schemen elohecha elohim meschachacha
    mechaverecha
    [Col. 1454A] bighdothecha kol cetsihoth vaahaloth mor
    simmechucha mïnni schen hechele min
    biccerothecha melachim benoth
    ophir bechetem liminecha schegal nitseva
    veschichhi oznech vehatti uri vath schimhi
    avich uveth hammech
    hu ki jophjech hammelech vejithav
    lo vehischtahavi adonajich
    panajich bemincha tsor uvath
    [Col. 1454B] ham haschire jechallu
    mimmischbetsoth penima melech vath kevudda kol
    levuschah zahav
    acharecha bethuloth lammelech tuval lircamoth
    lach muvaoth rehotheha
    tevoenah vaghil bismachoth tuvalna
    melech behechal
    teschithemo vanecha jihju avothecha tachath
    haarets bechol lesarim
    dor bechol schimcha azkira
    vador
    leholam jehoducha hammim ken hal
    vahed






Volume back matter





[Col. 1455]
INDEX RERUM QUAE IN HOC TOMO NONO CONTINEVTUR.

    [Col. 1455B] PRAEFATIO. 9
    [Col. 1455C] PROLEGOMENA in Divinam S. Hieronymi Bibliothecam. 31
    PROLEGOMENON PRIMUM.---De nomine Divinae Bibliothecae, et de modo quo edita sit. Ibid.
    PROLEGOMENON II.---De tempore translationum Hieronymi et earum usu in Ecclesia. 47
    PROLEGOMENON III.---De Canone Hebraicae veritatis et scholiis ejusdem marginalibus. 69
    PROLEGOMENON IV.---De titulis et capitulis, versibus et metris sacrorum Bibliorum. 101
    LAUS VIRORUM ALIQUOT CLARISSIMORUM, cum indice Mss. codicum ad quorum fidem restituta est Divina Hieronymi Bibliotheca. 135
    SELECTA VETERUM TESTIMONIA de Hieronymianis versionibus latinis SS. Bibliorum. 139
    SYNOPSIS Divinae Bibliothecae ex epistola Hieronymi Paulino desumpta. 141
    DIVINAE BIBLIOTHECAE PARS PRIMA, QUAE COMPLECTITUR CANONEM HEBRAICAE VERITATIS CUM ANNOTATIONIBUS HEBRAEI CUJUSDAM QUI TEMPORE RHABANI MAURI IN SCIENTIA LEGIS CELEBRATISSIMUS FUIT. 147

ORDO PRIMUS, LEGIS.
    [Col. 1455D] PRAEFATIO HIERONYMI IN PENTATEUCHUM, AD DESIDERIUM. Ibid.
    Capitulationes libri Genesis. 151
    LIBER GENESIS. 163
    Capitulationes libri Exodi. 231
    LIBER EXODI. 239
    Capitulationes libri Levitici. 295
    LIBER LEVITICI. 299
    Capitulationes libri Numerorum. 337
    LIBER NUMERORUM. 343
    Capitulationes Deuteronomii. 401
    LIBER DEUTERONOMII. 411

ORDO SECUNDUS, PROPHETARUM.
    PRAEFATIO HIERONYMI IN LIBRUM JOSUE. 461
    Capitulationes libri Josue. 463
    LIBER JOSUE. 469
    Capitulationes libri Judicum. 503
    LIBER JUDICUM. 507
    Capitulatio libri Ruth. 541
    LIBER RUTH. 543
    [Col. 1456B] PRAEFATIO HIERONYMI IN LIBROS SAMUEL ET MALACHIM. 547
    [Col. 1456C] Capitulatio libri Samuel. 557
    Recapitulatio de libro primo Malachim. 561
    LIBRI DUO SAMUELIS. 563
    LIBRI DUO MALACHIM. 673
    Praefatio Hieronymi in librum Isaiae. 771
    LIBER ISAIAE. 773
    Prologus Hieronymi in Jeremiam. 847
    LIBER JEREMIAE. 849
    Praefatio Hieronymi in Ezechielem. 937
    LIBER EZECHIELIS. 939
    Praefatio S. Hieronymi in duodecim prophetas. 1013
    LIBER OSEE. 1015
    LIBER JOEL. 1027
    LIBER AMOS. 1031
    LIBER ABDIAE. 1039
    LIBER JONAE. 1041
    LIBER MICHEAE. 1043
    LIBER NAHUM. 1049
    LIBER ABACUC. 1053
    LIBER SOPHONIAE. 1055
    LIBER AGGAEI. 1059
    LIBER ZACHARIAE PROPHETAE. 1061
    [Col. 1456D] LIBER MALACHIAE. 1075

ORDO TERTIUS, HAGIOGRAPHORUM.
    Praefatio S. Hieronymi in librum Job. 1079
    LIBER JOB. 1083
    Praefatio Hieronymi in librum Psalmorum juxta Hebraicam veritatem. 1123
    LIBER PSALMORUM 1127
    Praefatio Hieronymi in libros Salomonis. 1241
    LIBER PROVERBIORUM. 1243
    LIBER ECCLESIASTES. 1273
    CANTICUM CANTICORUM. 1285
    Praefatio Hieronymi in Danielem prophetam. 1291
    LIBER DANIELIS. 1293
    Praefatio Hieronymi in librum Paralipomenon. 1325
    LIBER PARALIPOMENON. 1327
    Praefatio Hieronymi in Ezram. 1401
    LIBER EZRAE. 1405
    Praefatio Hieronymi in librum Esther. 1433
    LIBER ESTHER. 1435




FINIS TOMI VIGESIMI OCTAVI.
